<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="4\. DÍL Noční tango">
    <meta name="apple-mobile-web-app-capable" content="yes">
    <title>4. DÍL Noční tango</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jiří Kratochvil: Noční tango">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Noční tango">
    <meta property="og:title" content="Noční tango">
    <meta property="og:type" content="book">
    <meta property="og:book:author" content="Jiří Kratochvil">
    <meta property="twitter:title" content="Jiří Kratochvil: Noční tango">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./nocni_tango_009.html">
    <link rel="next" href="./about.html">
    <meta name="nb-order" content="6">
    <link rel="self" href="nocni_tango_010.html">
    <meta name="nb-identifier" content="kratochvil-nocni-tango-6e1bc3e">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="14630" data-nb-chars="87581">
    <nav role="doc-toc">
      <ul class="plain section">
        <li><a href="nocni_tango_005.html">Citát</a></li>
        <li><a href="nocni_tango_006.html">Osoby, místo, čas</a></li>
        <li><a href="nocni_tango_007.html">1. díl V&nbsp;Brně na Kolišti</a></li>
        <li><a href="nocni_tango_008.html">2. díl Vzhůru na Sibiř</a></li>
        <li><a href="nocni_tango_009.html">3. díl Křik Mínótaurův</a></li>
        <li><a href="nocni_tango_010.html">4. díl Noční tango</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./nocni_tango_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="18"><span class="idea" data-nb-ref-number="1" id="idea1" data-nb-words="4" data-nb-chars="18">4. DÍL Noční tango</span></h1>
        <section>
          <p class="chunk" data-nb-ref-number="2" data-nb-words="84" data-nb-chars="524"><span class="idea" data-nb-ref-number="2" id="idea2" data-nb-words="84" data-nb-chars="524">Když Šebestián dostal nápad svolat rodinnou poradu, myslel tím samozřejmě všechny obyvatele domu, tedy i&nbsp;Bua Bua. A&nbsp;tak Buovi Buovi okamžitě zavolal do&nbsp;jeho kanceláře na&nbsp;přehradě a&nbsp;pak šel ještě otevřít okno, že&nbsp;hvízdne na&nbsp;Miloše a&nbsp;Zlatovlásku. Ale nehvízdl: nad korunami stromů se&nbsp;zrovna v&nbsp;té chvíli objevili dva jezdci jak zátky vystřelené ze&nbsp;šampaňského a&nbsp;Šebestiánovi došlo, že&nbsp;Miloš se&nbsp;Zlatovláskou právě teď přeskakují na&nbsp;svých ocelových ořích vysoký plot, který odděloval zahradu od&nbsp;okolního světa. A&nbsp;zavřel zas okno.</span></p>
          <p class="chunk" data-nb-ref-number="3" data-nb-words="35" data-nb-chars="205"><span class="idea" data-nb-ref-number="3" id="idea3" data-nb-words="35" data-nb-chars="205">David je, jak víte, kamionem v&nbsp;Itálii a&nbsp;Miloš se&nbsp;Zlatovláskou kdesi na&nbsp;projížďce, ale protože je&nbsp;tu&nbsp;nebezpečí z&nbsp;prodlení, nemůžem už&nbsp;na&nbsp;nikoho čekat. Adam byl pravděpodobně unesen, a&nbsp;proto jsem vás svolal.</span></p>
          <p class="chunk" data-nb-ref-number="4" data-nb-words="11" data-nb-chars="55"><span class="idea" data-nb-ref-number="4" id="idea4" data-nb-words="11" data-nb-chars="55">A&nbsp;co policajti? Nač je&nbsp;platíme z&nbsp;daní? zlobila se&nbsp;Sára.</span></p>
          <p class="chunk" data-nb-ref-number="5" data-nb-words="25" data-nb-chars="161"><span class="idea" data-nb-ref-number="5" id="idea5" data-nb-words="25" data-nb-chars="161">Adamova existence je, jak taky víte, neprokazatelná. Nemůžem chtít po&nbsp;zhola neschopné policii, aby hledala někoho, kdo navíc ještě de&nbsp;facto i&nbsp;de iure neexistuje.</span></p>
          <p class="chunk" data-nb-ref-number="6" data-nb-words="25" data-nb-chars="141"><span class="idea" data-nb-ref-number="6" id="idea6" data-nb-words="25" data-nb-chars="141">Já&nbsp;bych řekl, jak přišel, tak odešel, upozornil Bua Bua ve&nbsp;srozumitelné narážce na&nbsp;to, že&nbsp;se&nbsp;Adam objevil stejně záhadně, jak teď zas zmizel.</span></p>
          <p class="chunk" data-nb-ref-number="7" data-nb-words="19" data-nb-chars="126"><span class="idea" data-nb-ref-number="7" id="idea7" data-nb-words="19" data-nb-chars="126">Tak pozor, protestoval Šebestián, to&nbsp;jsou dvě nesouměřitelné věci: objevil se&nbsp;přece dobrovolně, ale byl unesen proti své vůli.</span></p>
          <p class="chunk" data-nb-ref-number="8" data-nb-words="15" data-nb-chars="74"><span class="idea" data-nb-ref-number="8" id="idea8" data-nb-words="15" data-nb-chars="74">Aha, a&nbsp;kde berem jistotu, že&nbsp;skutečně proti své vůli? ptal se&nbsp;zas Bua Bua.</span></p>
          <p class="chunk" data-nb-ref-number="9" data-nb-words="24" data-nb-chars="129"><span class="idea" data-nb-ref-number="9" id="idea9" data-nb-words="24" data-nb-chars="129">A&nbsp;mám tomu snad rozumět tak, čílila se&nbsp;Sára, že&nbsp;Adamovi se&nbsp;už&nbsp;s&nbsp;námi nelíbilo, a&nbsp;tak nechal zinscenovat jakousi komedii s&nbsp;únosem?</span></p>
          <p class="chunk" data-nb-ref-number="10" data-nb-words="173" data-nb-chars="1011"><span class="idea" data-nb-ref-number="10" id="idea10" data-nb-words="173" data-nb-chars="1011">Ale dřív než stačil Bua Bua odpovědět, ozval se&nbsp;dědeček Kondor. Seděl v&nbsp;kolečkovém křesle u&nbsp;okna a&nbsp;velkým hýkáním se&nbsp;teď snažil upozornit všechny na&nbsp;to, co&nbsp;se&nbsp;děje venku. Obrátili se&nbsp;tím směrem a&nbsp;uviděli, jak do&nbsp;prudkého svahu, na&nbsp;jehož vrcholku stál jejich dům, šplhá na&nbsp;kole listonoška, teď na&nbsp;konci léta nejspíš studentka brigádnice. A&nbsp;všechny v&nbsp;tu chvíli napadlo totéž. I&nbsp;vyhrnuli se&nbsp;na&nbsp;práh domu a&nbsp;hleděli na&nbsp;dívčinu, jak zabírá do&nbsp;pedálů a&nbsp;šplhá do&nbsp;strmého kopce, až&nbsp;jí&nbsp;v&nbsp;tom úsilí povylezla špička růžového jazýčku, och, té&nbsp;krásy deroucích se&nbsp;jazýčků! napadlo Kryštofa, ale trochu předčasně, protože ve&nbsp;svých pěti letech nemohl mít ještě ze&nbsp;studentčina jazýčku ten pojem. A&nbsp;když konečně dojela až&nbsp;nahoru a&nbsp;slezla z&nbsp;kola a&nbsp;sáhla do&nbsp;brašny, přece jen trochu zaskočena tím, s&nbsp;jakým zájmem je&nbsp;tady očekávána, stalo se, s&nbsp;čím tady všichni už&nbsp;počítali: vylovila podlouhlou obálku a&nbsp;podala nejblíž stojícímu Buovi Buovi, zatímco jí&nbsp;Šebestián podpisoval převzetí. A&nbsp;pak se&nbsp;už&nbsp;hlavy všech sklonily nad telegramem.</span></p>
        </section>
        <section>
          <p class="chunk" data-nb-ref-number="11" data-nb-words="7" data-nb-chars="53"><span class="idea" data-nb-ref-number="11" id="idea11" data-nb-words="7" data-nb-chars="53">Nejvyšší čas k&nbsp;odeslání telegramu, připomenul kuchař.</span></p>
          <p class="chunk" data-nb-ref-number="12" data-nb-words="5" data-nb-chars="35"><span class="idea" data-nb-ref-number="12" id="idea12" data-nb-words="5" data-nb-chars="35">Jakého telegramu? zapomněl už&nbsp;Adam.</span></p>
          <p class="chunk" data-nb-ref-number="13" data-nb-words="18" data-nb-chars="114"><span class="idea" data-nb-ref-number="13" id="idea13" data-nb-words="18" data-nb-chars="114">Telegramu pro vaše drahé, aby se&nbsp;o&nbsp;vás nestrachovali, telegramu do&nbsp;domu na&nbsp;kopci. Jsem připraven, můžete diktovat.</span></p>
          <p class="chunk" data-nb-ref-number="14" data-nb-words="76" data-nb-chars="442"><span class="idea" data-nb-ref-number="14" id="idea14" data-nb-words="76" data-nb-chars="442">Jste na&nbsp;mě&nbsp;moc hrr, bránil se&nbsp;Adam, který nikdy nebyl na&nbsp;telegramy. No&nbsp;snad&nbsp;– přemýšlel&nbsp;– by&nbsp;ten telegram mohl začít třeba tak, že&nbsp;se&nbsp;nacházím přibližně ve&nbsp;výšce sedmi kilometrů nad zemí, opravte mě, jestli se&nbsp;pletu, a&nbsp;pod námi jsou nařasené mráčky, člověk by&nbsp;řekl, že&nbsp;rozkošnicky rozhozené podušky, a&nbsp;já v&nbsp;těchto chvílích myslím na&nbsp;své drahé, na&nbsp;svého vnuka Šebestiána, na&nbsp;krásnou Zlatovlásku, na&nbsp;maličkého, ale po&nbsp;čertech chytrého Kryštofa…</span></p>
          <p class="chunk" data-nb-ref-number="15" data-nb-words="13" data-nb-chars="81"><span class="idea" data-nb-ref-number="15" id="idea15" data-nb-words="13" data-nb-chars="81">Rozumím, řekl kuchař a&nbsp;zapsal si: VSECHNY POZDRAVUJI VRATIM SE&nbsp;BRZY DEDECEK ADAM.</span></p>
          <p class="chunk" data-nb-ref-number="16" data-nb-words="19" data-nb-chars="133"><span class="idea" data-nb-ref-number="16" id="idea16" data-nb-words="19" data-nb-chars="133">Mig společnosti <em>Mjednyj vsadnik</em> letěl v&nbsp;té chvíli nad východním Slovenskem a&nbsp;právě se&nbsp;chystal překročit hranice Zakarpatské Ukrajiny.</span></p>
        </section>
        <section>
          <p class="chunk" data-nb-ref-number="17" data-nb-words="158" data-nb-chars="993"><span class="idea" data-nb-ref-number="17" id="idea17" data-nb-words="158" data-nb-chars="993">Miloš se&nbsp;Zlatovláskou se&nbsp;jako dvě zátky šampaňského, jako dva obláčky aerosolu přenesli přes vysoký plot zahrady a&nbsp;dopadli na&nbsp;cestu sbíhající ke&nbsp;Královu Poli. A&nbsp;pak už&nbsp;s&nbsp;dědečkovým domem za&nbsp;zády uháněli přes panoramatický nadjezd nad údolím a&nbsp;dál ke&nbsp;královopolskému nádraží a&nbsp;dál k&nbsp;Semilassu a&nbsp;v&nbsp;podstatě tak kopírovali trasu autobusu čtyřiačtyřicítky, který spojuje sídliště Lesná s&nbsp;Královým Polem a&nbsp;běží pak Palackého třídou a&nbsp;přes Slovanské náměstí a&nbsp;po Skácelově ulici a&nbsp;přes Žabovřesky, jichž se&nbsp;jen letmo dotkne při vyústění Kroftovy ulice, a&nbsp;pokračuje směrem do&nbsp;Pisárek a&nbsp;zezadu kolem areálu brněnského výstaviště až&nbsp;na&nbsp;konečnou, jíž je&nbsp;Mendlovo náměstí. Zlatovláska se&nbsp;sice jak štěnice držela ocelové koňské šíje, ale přitom jejím převládajícím pocitem nebyla úzkost, ale slast. Kdyby se&nbsp;jí&nbsp;ovšem teď někdo přeptal na&nbsp;původ té&nbsp;slasti, pokusila by&nbsp;se&nbsp;zajisté najít nějaké vysvětlení, ale nikdy by&nbsp;nepřipustila, že&nbsp;ten slastný zážitek může mít taky něco společného se&nbsp;závozníkem Milošem.</span></p>
          <p class="chunk" data-nb-ref-number="18" data-nb-words="17" data-nb-chars="120"><span class="idea" data-nb-ref-number="18" id="idea18" data-nb-words="17" data-nb-chars="120">Na&nbsp;Mendláku zastavil Miloš před stánkem s&nbsp;pečivem a&nbsp;koupil tamější specialitu, křupavé, propečené housky plněné povidly.</span></p>
          <p class="chunk" data-nb-ref-number="19" data-nb-words="8" data-nb-chars="49"><span class="idea" data-nb-ref-number="19" id="idea19" data-nb-words="8" data-nb-chars="49">Jen jezte, čeká nás ještě dlouhá cesta, holčičko.</span></p>
        </section>
        <section>
          <p class="chunk" data-nb-ref-number="20" data-nb-words="39" data-nb-chars="243"><span class="idea" data-nb-ref-number="20" id="idea20" data-nb-words="39" data-nb-chars="243">Takhle přece nevypadá telegram únosců, upozornil zas Bua Bua. Přece by&nbsp;nás Adamovým jménem neujišťovali, že&nbsp;nás všechny pozdravuje a&nbsp;brzo se&nbsp;zas vrátí, nýbrž dožadovali by&nbsp;se&nbsp;peněz v&nbsp;malých a&nbsp;neoznačených bankovkách. Aspoň tak já&nbsp;tomu rozumím.</span></p>
          <p class="chunk" data-nb-ref-number="21" data-nb-words="19" data-nb-chars="114"><span class="idea" data-nb-ref-number="21" id="idea21" data-nb-words="19" data-nb-chars="114">Ten telegram je&nbsp;jen cár papíru, který nás má&nbsp;zmást, mínil Šebes­tián. A&nbsp;kdyby tady byla Zlatovláska, potvrdila by…</span></p>
          <p class="chunk" data-nb-ref-number="22" data-nb-words="7" data-nb-chars="40"><span class="idea" data-nb-ref-number="22" id="idea22" data-nb-words="7" data-nb-chars="40">A&nbsp;kde je&nbsp;Zlatovláska? přerušila ho&nbsp;Sára.</span></p>
          <p class="chunk" data-nb-ref-number="23" data-nb-words="10" data-nb-chars="49"><span class="idea" data-nb-ref-number="23" id="idea23" data-nb-words="10" data-nb-chars="49">Ale to&nbsp;jsem snad už&nbsp;říkal, s&nbsp;Milošem na&nbsp;vyjížďce.</span></p>
          <p class="chunk" data-nb-ref-number="24" data-nb-words="40" data-nb-chars="259"><span class="idea" data-nb-ref-number="24" id="idea24" data-nb-words="40" data-nb-chars="259">Obávám se, že&nbsp;to&nbsp;není vyjížďka, poznamenal Kryštof, obávám se, že&nbsp;se&nbsp;roztrhl pytel s&nbsp;únosama. Ale všichni považovali jeho poznámku za&nbsp;nemístnou. Neříká se&nbsp;„únosama“, ale „únosy“, opravila ho&nbsp;Sára. Byl ještě příliš mlád, aby směl ironizovat počínání dospělých.</span></p>
        </section>
        <section>
          <p class="chunk" data-nb-ref-number="25" data-nb-words="51" data-nb-chars="314"><span class="idea" data-nb-ref-number="25" id="idea25" data-nb-words="51" data-nb-chars="314">Den se&nbsp;posunul do&nbsp;pozdního odpoledne, a&nbsp;protože <em>Mjednyj vsadnik</em> letěl stále dál na&nbsp;východ, letěl teď vlastně do&nbsp;tmy (slunce běželo opačným směrem a&nbsp;táhlo za&nbsp;sebou obrovský černý stín jak vozataj svůj vůz), až&nbsp;nakonec kuchař natáhl ruku a&nbsp;rozsvítil lampičku nad Adamovou hlavou: Přeju krásný večer, pane Obkročníku.</span></p>
          <p class="chunk" data-nb-ref-number="26" data-nb-words="15" data-nb-chars="88"><span class="idea" data-nb-ref-number="26" id="idea26" data-nb-words="15" data-nb-chars="88">Nápodobně, pane… eh… kuchaři. Chci se&nbsp;vás už&nbsp;chvíli na&nbsp;něco zeptat. Mluvíte dobře česky.</span></p>
          <p class="chunk" data-nb-ref-number="27" data-nb-words="113" data-nb-chars="678"><span class="idea" data-nb-ref-number="27" id="idea27" data-nb-words="113" data-nb-chars="678">Třicet roků jsem sloužil v&nbsp;Brně. A&nbsp;z&nbsp;toho posledních dvacet coby kuchař v&nbsp;hotelu U&nbsp;Jakuba. Čekal jsem, až&nbsp;nadejde můj čas. Vidíte, teď si&nbsp;uvědomuju, že&nbsp;jsem vám to&nbsp;ještě nedopověděl. Když se&nbsp;carevičovi podařilo zásluhou vašeho otce utéct z&nbsp;Ruska, pohyboval se&nbsp;v&nbsp;emigrantských kruzích pod jménem Nikolaj Čebotarev. A&nbsp;jak už&nbsp;to&nbsp;tak chodí, zamilovala se&nbsp;do&nbsp;něho prostá anglická dívčina Alice Lavery a&nbsp;měli spolu syna Williama Lloyda Lavery, který působil jako učitel v&nbsp;britské provincii Severní Irsko. A&nbsp;teprve ke&nbsp;konci osmdesátých let se&nbsp;dozvěděl, že&nbsp;je&nbsp;ve&nbsp;skutečnosti Antonem Alexejevičem Romanovem. Ale odpusťte mi, žvanivému, já&nbsp;tady mluvím, mluvím a&nbsp;vy už&nbsp;zas možná máte hlad.</span></p>
          <p class="chunk" data-nb-ref-number="28" data-nb-words="5" data-nb-chars="26"><span class="idea" data-nb-ref-number="28" id="idea28" data-nb-words="5" data-nb-chars="26">Ani nápad, bránil se&nbsp;Adam.</span></p>
          <p class="chunk" data-nb-ref-number="29" data-nb-words="30" data-nb-chars="195"><span class="idea" data-nb-ref-number="29" id="idea29" data-nb-words="30" data-nb-chars="195">Jen se&nbsp;neostýchejte! Umím připravit prakticky cokoliv prakticky z&nbsp;čehokoliv a&nbsp;třeba i&nbsp;za těch nejkrušnějších podmínek. Ve&nbsp;svém oboru platím, smím-li to&nbsp;tak říct, za&nbsp;královský démant mezi kuchaři.</span></p>
          <p class="chunk" data-nb-ref-number="30" data-nb-words="11" data-nb-chars="72"><span class="idea" data-nb-ref-number="30" id="idea30" data-nb-words="11" data-nb-chars="72">Opravdu ne, řekl Adam, jsem pořád ještě plničký vašich božských pelmeňů.</span></p>
          <p class="chunk" data-nb-ref-number="31" data-nb-words="37" data-nb-chars="172"><span class="idea" data-nb-ref-number="31" id="idea31" data-nb-words="37" data-nb-chars="172">Adam se&nbsp;díval z&nbsp;okýnka a&nbsp;stále víc si&nbsp;uvědomoval, že&nbsp;už&nbsp;je&nbsp;tam tma jak v&nbsp;ranci a&nbsp;že tím rancem je&nbsp;obrovská ruská říše a&nbsp;že se&nbsp;do&nbsp;toho rance derou stále hlouběji a&nbsp;hlouběji.</span></p>
        </section>
        <section>
          <p class="chunk" data-nb-ref-number="32" data-nb-words="22" data-nb-chars="146"><span class="idea" data-nb-ref-number="32" id="idea32" data-nb-words="22" data-nb-chars="146">Kam to&nbsp;vlastně uháníme? zeptala se&nbsp;Zlatovláska, maličko znepokojená tím, že&nbsp;se&nbsp;překotně vzdalovali městu a&nbsp;den už&nbsp;vstupoval do&nbsp;pozdního odpoledne.</span></p>
          <p class="chunk" data-nb-ref-number="33" data-nb-words="12" data-nb-chars="65"><span class="idea" data-nb-ref-number="33" id="idea33" data-nb-words="12" data-nb-chars="65">Abych se&nbsp;přiznal, do&nbsp;hor, na&nbsp;Vysočinu, usmál se&nbsp;Miloš, ten ďábel.</span></p>
          <p class="chunk" data-nb-ref-number="34" data-nb-words="20" data-nb-chars="105"><span class="idea" data-nb-ref-number="34" id="idea34" data-nb-words="20" data-nb-chars="105">A&nbsp;to je&nbsp;zajisté moc hezké, ale co&nbsp;na&nbsp;to&nbsp;řeknou Sára, Šebestián, Kryštof, Adam a&nbsp;nakonec i&nbsp;dědeček Kondor?</span></p>
          <p class="chunk" data-nb-ref-number="35" data-nb-words="5" data-nb-chars="26"><span class="idea" data-nb-ref-number="35" id="idea35" data-nb-words="5" data-nb-chars="26">Zapomněla jste na&nbsp;Bua Bua.</span></p>
          <p class="chunk" data-nb-ref-number="36" data-nb-words="7" data-nb-chars="32"><span class="idea" data-nb-ref-number="36" id="idea36" data-nb-words="7" data-nb-chars="32">Správně, co&nbsp;na&nbsp;to&nbsp;řekne Bua Bua?</span></p>
          <p class="chunk" data-nb-ref-number="37" data-nb-words="48" data-nb-chars="254"><span class="idea" data-nb-ref-number="37" id="idea37" data-nb-words="48" data-nb-chars="254">Co&nbsp;by&nbsp;říkali? Budou dneska bez večeře a&nbsp;to je&nbsp;všechno. Moc jste je&nbsp;rozmazlovala a&nbsp;přitom je&nbsp;zde, věřte mi, člověk, který by&nbsp;si&nbsp;dokázal vážit všeho, co&nbsp;byste jen pro něho uvařila. Je&nbsp;tady duše, a&nbsp;slyšíte ji, Zlatovlásko? která by&nbsp;ráda tloukla jen pro vás…</span></p>
          <p class="chunk" data-nb-ref-number="38" data-nb-words="8" data-nb-chars="55"><span class="idea" data-nb-ref-number="38" id="idea38" data-nb-words="8" data-nb-chars="55">Duše netlukou, Miloši, ledaže by&nbsp;se&nbsp;potloukly navzájem.</span></p>
          <p class="chunk" data-nb-ref-number="39" data-nb-words="18" data-nb-chars="90"><span class="idea" data-nb-ref-number="39" id="idea39" data-nb-words="18" data-nb-chars="90">Špatně jste mi&nbsp;rozuměla, řeknu to&nbsp;jinak: má&nbsp;duše by&nbsp;se&nbsp;po&nbsp;vás utloukla, tak po&nbsp;vás prahne.</span></p>
          <p class="chunk" data-nb-ref-number="40" data-nb-words="76" data-nb-chars="418"><span class="idea" data-nb-ref-number="40" id="idea40" data-nb-words="76" data-nb-chars="418">Nechte toho, Miloši, jste trapný… A&nbsp;víte, co&nbsp;mě&nbsp;teď napadlo? Kdysi jsem četla takový příběh a&nbsp;v&nbsp;něm chlapec, no&nbsp;vlastně ještě kluk, no&nbsp;vlastně ještě děcko, a&nbsp;o&nbsp;něco starší dívka jeli spolu koňmo nocí na&nbsp;Vysočinu… Však něco je&nbsp;tam čekalo… Ale co, Miloši? Vzpomenu si? No&nbsp;jasně, čekala je&nbsp;tam svatba! Svatba na&nbsp;Vysočině! Ale nejeli samozřejmě na&nbsp;žádných ocelových ořích jako my… Naopak, jejich koně byli… z&nbsp;mlhy a&nbsp;z&nbsp;par…</span></p>
          <p class="chunk" data-nb-ref-number="41" data-nb-words="14" data-nb-chars="73"><span class="idea" data-nb-ref-number="41" id="idea41" data-nb-words="14" data-nb-chars="73">Tak to&nbsp;je&nbsp;náš příběh! Pojď se&nbsp;mnou, milá má, svatební lože je&nbsp;rozestláno!</span></p>
          <p class="chunk" data-nb-ref-number="42" data-nb-words="13" data-nb-chars="75"><span class="idea" data-nb-ref-number="42" id="idea42" data-nb-words="13" data-nb-chars="75">Proboha, Miloši, jak vy&nbsp;ale dokážete být trapný! V&nbsp;tom vás nikdo netrumfne!</span></p>
          <p class="chunk" data-nb-ref-number="43" data-nb-words="25" data-nb-chars="170"><span class="idea" data-nb-ref-number="43" id="idea43" data-nb-words="25" data-nb-chars="170">Velikým obloukem minuli Tišnov, kde se&nbsp;už&nbsp;rozžíhala prvá světla. Ale krajina byla stále ještě průzračná jako kostka jantaru. Jejich koníci začali pozvolna stoupat vzhůru.</span></p>
          <p class="chunk" data-nb-ref-number="44" data-nb-words="14" data-nb-chars="99"><span class="idea" data-nb-ref-number="44" id="idea44" data-nb-words="14" data-nb-chars="99">A&nbsp;co tak soukromé bezpečnostní agentury, když už&nbsp;nedůvěřujeme státní policii a&nbsp;městským policajtům?</span></p>
          <p class="chunk" data-nb-ref-number="45" data-nb-words="16" data-nb-chars="122"><span class="idea" data-nb-ref-number="45" id="idea45" data-nb-words="16" data-nb-chars="122">Jako kdybyste nevěděla, Sáro, protestoval zas okamžitě Bua Bua, že&nbsp;soukromý agentury jsou napěchovaný bývalýma estébákama.</span></p>
          <p class="chunk" data-nb-ref-number="46" data-nb-words="14" data-nb-chars="94"><span class="idea" data-nb-ref-number="46" id="idea46" data-nb-words="14" data-nb-chars="94">Tak počkat, máme tady snad svatováclavský vojsko, máme tady blanický rytíře, ozval se&nbsp;Kryštof.</span></p>
          <p class="chunk" data-nb-ref-number="47" data-nb-words="15" data-nb-chars="117"><span class="idea" data-nb-ref-number="47" id="idea47" data-nb-words="15" data-nb-chars="117">Jo, tos tedy zabodoval, kamaráde. Budem jak v&nbsp;nějaký hollywoodský <em>fantasy</em> pronásledovat únosce středověkýma rytířama!</span></p>
          <p class="chunk" data-nb-ref-number="48" data-nb-words="10" data-nb-chars="73"><span class="idea" data-nb-ref-number="48" id="idea48" data-nb-words="10" data-nb-chars="73">Vůbec nejsou středověcí. Jsou mnohem starší. Nejspíš ještě raně románští.</span></p>
          <p class="chunk" data-nb-ref-number="49" data-nb-words="12" data-nb-chars="64"><span class="idea" data-nb-ref-number="49" id="idea49" data-nb-words="12" data-nb-chars="64">Chápu, co&nbsp;chceš říct, Kryštofe, ale na&nbsp;věci to&nbsp;jaksi nic nemění.</span></p>
          <p class="chunk" data-nb-ref-number="50" data-nb-words="62" data-nb-chars="331"><span class="idea" data-nb-ref-number="50" id="idea50" data-nb-words="62" data-nb-chars="331">Mýlíte se, Bua Bua, přidala se&nbsp;Sára, čím víc o&nbsp;tom přemýšlím, tím víc se&nbsp;mi&nbsp;to&nbsp;líbí. Vždyť můžeme zvednout celý vojsko, přičemž by&nbsp;na&nbsp;to&nbsp;stačil jediný člověk. A&nbsp;ostatní by&nbsp;zatím mohli zkoušet jiné možnosti a&nbsp;způsoby. A&nbsp;taky ten hollywoodský efekt by&nbsp;tady mohl sehrát svoji roli. Takhle tady jen sedíme a&nbsp;žvaníme a&nbsp;tohle by&nbsp;byl čin!</span></p>
          <p class="chunk" data-nb-ref-number="51" data-nb-words="23" data-nb-chars="155"><span class="idea" data-nb-ref-number="51" id="idea51" data-nb-words="23" data-nb-chars="155">A&nbsp;Adama by&nbsp;taky potěšilo, že&nbsp;jeho rytíři budou konečně nějak užiteční, přisadil si&nbsp;Šebestián. Není nic parádnějšího, než být osvobozen vlastními zplozenci!</span></p>
          <p class="chunk" data-nb-ref-number="52" data-nb-words="7" data-nb-chars="40"><span class="idea" data-nb-ref-number="52" id="idea52" data-nb-words="7" data-nb-chars="40">Bua Bua rozhodil rukama. Já&nbsp;vás varoval…</span></p>
        </section>
        <section>
          <p class="chunk" data-nb-ref-number="53" data-nb-words="156" data-nb-chars="936"><span class="idea" data-nb-ref-number="53" id="idea53" data-nb-words="156" data-nb-chars="936">Ten obrovský ranec tmy tam dole je&nbsp;Rusko, svatá Rus, řekl si&nbsp;Adam, tisíckrát prokletá, krvavé hemeroidy světa, ďáblovy zvratky, obrovská koňská zdechlina, obsypaná smaragdovými mouchami, a&nbsp;přesto stále svatá! Nebyl tady od&nbsp;roku 1918, od&nbsp;tažení po&nbsp;Sibiřské magistrále, a&nbsp;teď se&nbsp;vracel! A&nbsp;co se&nbsp;tu&nbsp;mezitím odehrálo! Nepřetržitý sled vraždění, země v&nbsp;rukou lůzy, jež se&nbsp;stále navzájem rdousila, Kalvárie bez naděje na&nbsp;vzkříšení. O&nbsp;něčem věděl, protože mu&nbsp;to&nbsp;vyprávěli Šebestián, Kryštof, David i&nbsp;Sára, něco si&nbsp;uměl docela představit a&nbsp;o&nbsp;něčem se&nbsp;mu&nbsp;dokonce zdálo. Ale tu&nbsp;příležitost znova se&nbsp;tam podívat cítil teď překvapivě jako štěstí, neboť ho&nbsp;až&nbsp;teď napadlo cosi, o&nbsp;čem by&nbsp;tenkrát, před osmdesáti roky, samozřejmě vůbec neuvažoval, a&nbsp;sice, že&nbsp;ta&nbsp;legionářská léta byla snad z&nbsp;těch nejkrásnějších v&nbsp;jeho životě a&nbsp;osvobození malého careviče a&nbsp;jeho sestry, to&nbsp;bylo snad přímo umělecké dílo, a&nbsp;možná to&nbsp;nejlepší, co&nbsp;kdy kvitlo z&nbsp;jeho rukou.</span></p>
          <p class="chunk" data-nb-ref-number="54" data-nb-words="114" data-nb-chars="703"><span class="idea" data-nb-ref-number="54" id="idea54" data-nb-words="114" data-nb-chars="703">Kuchař mu&nbsp;podal kyslíkovou masku a&nbsp;vysvětlil, že&nbsp;za&nbsp;chvilku začne <em>Mjednyj vsadnik</em> stoupat do&nbsp;velkých výšek, aby se&nbsp;mohl bezpečně přesunout nad masivem Velkého Kavkazu. A&nbsp;když pak už&nbsp;seděli v&nbsp;maskách vedle sebe, ukázal mu&nbsp;kuchař do&nbsp;té&nbsp;tmy za&nbsp;oknem a&nbsp;začal živě gestikulovat. Adam se&nbsp;tam úporně díval, ale pořád nic při nejlepší vůli neviděl, jen tu&nbsp;řitořitnou tmu, a&nbsp;přestože vynikal mimořádnou schopností porozumět gestům a&nbsp;mimice, jakož vůbec všemu obraznému, tentokrát musel kuchařovi odgestikulovat, že&nbsp;mu&nbsp;vůbec nerozumí (ale možná si&nbsp;jen špatně nasadil masku a&nbsp;měl teď nedostatečně okysličený mozek), a&nbsp;kuchař to&nbsp;znova zkoušel, ale zase s&nbsp;tímtéž výsledkem, totiž bez výsledku. Nakonec to&nbsp;oba vzdali.</span></p>
          <p class="chunk" data-nb-ref-number="55" data-nb-words="119" data-nb-chars="740"><span class="idea" data-nb-ref-number="55" id="idea55" data-nb-words="119" data-nb-chars="740">A&nbsp;pak se&nbsp;už&nbsp;pod nimi tiše a&nbsp;neviditelně posouval Kavkaz, ale Adamova vytrénovaná obrazotvornost si&nbsp;v&nbsp;té tmě detailně vykreslila, jak se&nbsp;<em>Mjednyj vsadnik</em> nad Kavkazem vznáší jak rybářská třpytka nad spícím leviatanem, a&nbsp;viděl každý záhyb vrásčité kůže masivu a&nbsp;Adamova obrazotvornost tu&nbsp;vyváděla pravé divy statečnosti, když se&nbsp;spouštěla až&nbsp;na&nbsp;dotek s&nbsp;horskými hřbety, a&nbsp;dokonce otiskovala svá chodidla do&nbsp;věčného sněhu, ale pak už&nbsp;zážitek neviditelného Kavkazu zasáhl všechny Adamovy smysly a&nbsp;cítil se&nbsp;jím přímo obtěžkaný, takže mu&nbsp;každou chvíli hrozilo, že&nbsp;spadne ze&nbsp;svého sedadla a&nbsp;překotí se&nbsp;nám na&nbsp;záda, zvedne nohy a&nbsp;začne všemi tělesnými otvory chrlit žhavou kavkazskou hmotu, která se&nbsp;z&nbsp;Adama pořine jak divoce se&nbsp;mrskající tasemnice.</span></p>
          <p class="chunk" data-nb-ref-number="56" data-nb-words="4" data-nb-chars="25"><span class="idea" data-nb-ref-number="56" id="idea56" data-nb-words="4" data-nb-chars="25">Ale kuchař zavčas zasáhl.</span></p>
          <p class="chunk" data-nb-ref-number="57" data-nb-words="53" data-nb-chars="317"><span class="idea" data-nb-ref-number="57" id="idea57" data-nb-words="53" data-nb-chars="317">Najednou totiž sundal sobě a&nbsp;Adamovi kyslíkovou masku, podíval se&nbsp;na&nbsp;hodinky a&nbsp;řekl omluvně: Pardon, teď si&nbsp;uvědomuju, že&nbsp;jsem se&nbsp;spletl. Přes Kavkaz poletíme až&nbsp;tak asi za&nbsp;čtyřicet minut. Tohle nebyl Kavkaz, ale docela fádní rovina někde za&nbsp;Dněprem. A&nbsp;zbytečně jsme šňupali kyslík, letěli jsme totiž docela při zemi.</span></p>
        </section>
        <section>
          <p class="chunk" data-nb-ref-number="58" data-nb-words="55" data-nb-chars="374"><span class="idea" data-nb-ref-number="58" id="idea58" data-nb-words="55" data-nb-chars="374">Ale netrvalo dlouho, slunce zapadlo a&nbsp;Miloš se&nbsp;Zlatovláskou už&nbsp;klusali docela potmě po&nbsp;zvolna stoupajícím svahu Vysočiny. Ale na&nbsp;jejich ocelové koníčky byl stoprocentní spoleh, protože byli vybaveni netopýřími radary, a&nbsp;Milošův udělal občas kolečko kolem Zlatovlásčina, ale i&nbsp;Zlatovlásčin ržal touhou a&nbsp;milostně se&nbsp;natřásal, ale Zlatovláska si&nbsp;přikázala nebrat to&nbsp;na&nbsp;vědomí.</span></p>
          <p class="chunk" data-nb-ref-number="59" data-nb-words="39" data-nb-chars="220"><span class="idea" data-nb-ref-number="59" id="idea59" data-nb-words="39" data-nb-chars="220">Byl jsem pro vás nikdo, stěžoval si&nbsp;Miloš, protože jsem býval jen závozníkem. Ale už&nbsp;se&nbsp;všechno změnilo. Kvůli vám jsem se&nbsp;vyučil na&nbsp;komputerech a&nbsp;teď dělám Buovi Buovi účetnictví. A&nbsp;teď už&nbsp;výron mého citu nic nezastaví!</span></p>
          <p class="chunk" data-nb-ref-number="60" data-nb-words="25" data-nb-chars="163"><span class="idea" data-nb-ref-number="60" id="idea60" data-nb-words="25" data-nb-chars="163">Jen se&nbsp;opovažte, Miloši! lekla se&nbsp;Zlatovláska. I&nbsp;kdybyste dělal Buovi Buovi kmenového šamana! Nezlobte se, nechtěla jsem vás urazit, ale nedáváte mi&nbsp;jinou možnost…</span></p>
          <p class="chunk" data-nb-ref-number="61" data-nb-words="88" data-nb-chars="565"><span class="idea" data-nb-ref-number="61" id="idea61" data-nb-words="88" data-nb-chars="565">Aniž si&nbsp;to&nbsp;jezdci uvědomovali, přibližovali se&nbsp;rychle k&nbsp;místům, kde měl původně stát obří hypermarket, o&nbsp;němž se&nbsp;v&nbsp;reklamních prospektech mluvilo jako o&nbsp;Lady Dianě a&nbsp;kolem něhož měl vzniknout nový typ sídliště a&nbsp;společenského a&nbsp;kulturního centra. Jen brněnský sociolog a&nbsp;ekolog Keller divoce bušil na&nbsp;poplach, ale Klaus ho&nbsp;na&nbsp;jednom předvolebním mítinku nazval rudou bábou kořenářkou. Kvůli Lady Dianě vykáceli obrovský kus lesa a&nbsp;zplanýrovali pěkný kus Vysočiny, ale nakonec tam zůstala jen tahle spoušť, protože zahraniční kapitál na&nbsp;poslední chvíli spěšně ucukl.</span></p>
        </section>
        <section>
          <p class="chunk" data-nb-ref-number="62" data-nb-words="118" data-nb-chars="714"><span class="idea" data-nb-ref-number="62" id="idea62" data-nb-words="118" data-nb-chars="714">Po&nbsp;dlouhém uvažování se&nbsp;nakonec rozhodli pro dědečka Kondora, když si&nbsp;to&nbsp;tak moc přál. To, že&nbsp;nemohl chodit, mu&nbsp;nijak nebránilo vládnout docela dobře rukama a&nbsp;v&nbsp;krunýři svatého Václava to&nbsp;byla celkem jednoduchá záležitost, vlastně jen dvě páky pro pohyb dopředu a&nbsp;dozadu, doleva a&nbsp;doprava. Kondor to&nbsp;přijal jako poslední velkou šanci svého života a&nbsp;to bývá začasto silná motivace. A&nbsp;možná dokonce tak silná, že&nbsp;mu&nbsp;umožní osvědčit se&nbsp;i&nbsp;tam, kde by&nbsp;ostatní selhali. A&nbsp;všichni tomu takhle věřili, kromě Bua Bua, jenž nemínil couvnout ze&nbsp;svého negativistického stanoviska. Ale to&nbsp;mu&nbsp;nebránilo, aby byl mezi publikem, co&nbsp;přihlíželo, jak dědečka Kondora vyzvedli na&nbsp;hřbet koně a&nbsp;opatrně nasoukali do&nbsp;zad svatého Václava.</span></p>
          <p class="chunk" data-nb-ref-number="63" data-nb-words="86" data-nb-chars="497"><span class="idea" data-nb-ref-number="63" id="idea63" data-nb-words="86" data-nb-chars="497">Šebestián zavřel za&nbsp;Kondorem dvířka svatováclavského krunýře (zlomte vaz, dědo!) a&nbsp;kníže Václav škubl korouhví a&nbsp;celé vojsko se&nbsp;dalo do&nbsp;pohybu a&nbsp;sestoupilo tubusem pod zahradu, a&nbsp;sotva rytíři dostali svou šanci, ihned vypálili a&nbsp;o&nbsp;překot běželi, jako by&nbsp;už&nbsp;byl nejvyšší čas. A&nbsp;v&nbsp;místnosti zůstali jen ti&nbsp;dva, co&nbsp;je&nbsp;Adam sundal z&nbsp;koní. Ale tihle ze&nbsp;sedel vyhození si&nbsp;teď překvapivě pomohli na&nbsp;nohy a&nbsp;spustili se&nbsp;taky tubusem a&nbsp;packajíce o&nbsp;dlouhá ráhna korouhví rozběhli se&nbsp;za&nbsp;vzdalující se&nbsp;armádou.</span></p>
          <p class="chunk" data-nb-ref-number="64" data-nb-words="14" data-nb-chars="78"><span class="idea" data-nb-ref-number="64" id="idea64" data-nb-words="14" data-nb-chars="78">Jak čiperní lidičkové, řekl Kryštof a&nbsp;hleděl za&nbsp;nimi, až&nbsp;si&nbsp;mohl oči vykoukat.</span></p>
        </section>
        <section>
          <p class="chunk" data-nb-ref-number="65" data-nb-words="111" data-nb-chars="649"><span class="idea" data-nb-ref-number="65" id="idea65" data-nb-words="111" data-nb-chars="649">Mezitím už&nbsp;dávno přeletěli nad Kavkazem a&nbsp;začíná se&nbsp;rozednívat a&nbsp;země pod letadlem je&nbsp;od&nbsp;obzoru k&nbsp;obzoru potažena jemnou bílou srstí, jež je&nbsp;teď při východu slunce lehounce narůžovělá. Tož tak, Sibiř, přátelé. A&nbsp;kuchař už&nbsp;servíruje snídani (pirožky plněné rybím masem a&nbsp;černý čaj) a&nbsp;hned potom rozkládá na&nbsp;stolku před Adamem mapu a&nbsp;ukazuje mu, kde se&nbsp;teď nacházejí a&nbsp;kde je&nbsp;Jekatěrinburg (za Sovětů Sverdlovsk) a&nbsp;kde na&nbsp;ně&nbsp;čekají slavnostně prostřené stoly, a&nbsp;ukazuje mu, kde se&nbsp;to&nbsp;před osmdesáti lety přihodilo a&nbsp;kde Adam (kuchař se&nbsp;ovšem, jak víme, domnívá, že&nbsp;Adamův otec) provedl tu&nbsp;fantastickou operaci na&nbsp;záchranu careviče a&nbsp;jeho sestry Marie.</span></p>
          <p class="chunk" data-nb-ref-number="66" data-nb-words="9" data-nb-chars="38"><span class="idea" data-nb-ref-number="66" id="idea66" data-nb-words="9" data-nb-chars="38">A&nbsp;copak se&nbsp;stalo s&nbsp;Marií? ptá se&nbsp;Adam.</span></p>
          <p class="chunk" data-nb-ref-number="67" data-nb-words="150" data-nb-chars="907"><span class="idea" data-nb-ref-number="67" id="idea67" data-nb-words="150" data-nb-chars="907">Stala se&nbsp;z&nbsp;ní roztomilá stařenka, provdaná v&nbsp;New Yorku za&nbsp;ortodoxního žida. A&nbsp;moc se&nbsp;omlouvá, že&nbsp;nebude přítomna vašemu setkání s&nbsp;jejím synovcem, budoucím ruským carem. Už&nbsp;totiž nesnáší cestování letadlem ani lodí, už&nbsp;je&nbsp;jen věchýtkem, už&nbsp;je&nbsp;jen peříčkem, už&nbsp;je&nbsp;jen sněhovou vločkou, křehkým třpytivým krystalkem v&nbsp;tom obrovském třpytivém krystalu, kterým je&nbsp;New York. Ale stále vzpomíná na&nbsp;vašeho otce, svého zachránce, s&nbsp;nímž se&nbsp;vlastně viděla jen pár hodin, ale to&nbsp;stačilo, aby jí&nbsp;jeho obrázek navždy uvízl v&nbsp;paměti, takže muže svého života si&nbsp;pak už&nbsp;navždy vybírala do&nbsp;podoby vašeho tatínka, jiní ji, s&nbsp;prominutím, nedokázali rozpálit. A&nbsp;tak například její poslední manžel, ten ortodoxní žid, má&nbsp;dvě mateřská znamínka tady vzadu na&nbsp;krku, jak míval je&nbsp;váš tatínek blahé paměti, však vy&nbsp;je, hleďme, máte též. A&nbsp;na těch dvou mateřských znamínkách stálo jejich manželství jako na&nbsp;dvou nerozborných pilířích.</span></p>
          <p class="chunk" data-nb-ref-number="68" data-nb-words="21" data-nb-chars="139"><span class="idea" data-nb-ref-number="68" id="idea68" data-nb-words="21" data-nb-chars="139">Po&nbsp;snídani položil kuchař před Adama elegantní pouzdýrko: Jen si&nbsp;račte nabídnout! A&nbsp;kuchař zmáčkl pružinku a&nbsp;pouzdýrko se&nbsp;prudce rozevřelo.</span></p>
          <p class="chunk" data-nb-ref-number="69" data-nb-words="75" data-nb-chars="495"><span class="idea" data-nb-ref-number="69" id="idea69" data-nb-words="75" data-nb-chars="495">To&nbsp;je&nbsp;původní pouzdro na&nbsp;cigára, jež kouřil car Mikuláš II. Cigára vevnitř jsou samozřejmě jen čerstvé repliky těch původních, ale každý znalec by&nbsp;vám potvrdil, že&nbsp;chutí, barvou tabákového vlákna, konzistencí, váhou jednotlivých kousků, ale například i&nbsp;kadeřavostí tabákového kouře odpovídají věrně těm původním carským. I&nbsp;když kdoví, připustil jisté pochyby, kdo si&nbsp;bude osmdesát roků pamatovat chuť cigára? A&nbsp;vidíte a&nbsp;tady, bez lupy to&nbsp;ovšem nerozeznáte, jsou na&nbsp;každém cigáru carské insignie.</span></p>
          <p class="chunk" data-nb-ref-number="70" data-nb-words="7" data-nb-chars="44"><span class="idea" data-nb-ref-number="70" id="idea70" data-nb-words="7" data-nb-chars="44">A&nbsp;kuchař Adamovi připálil a&nbsp;pokouřili spolu.</span></p>
          <p class="chunk" data-nb-ref-number="71" data-nb-words="15" data-nb-chars="99"><span class="idea" data-nb-ref-number="71" id="idea71" data-nb-words="15" data-nb-chars="99"><em>Mjednyj vsadnik</em> letící nad Sibiří vrhal teď na&nbsp;sněhovou pláň veliký stín podobný patriaršímu kříži.</span></p>
        </section>
        <section>
          <p class="chunk" data-nb-ref-number="72" data-nb-words="24" data-nb-chars="145"><span class="idea" data-nb-ref-number="72" id="idea72" data-nb-words="24" data-nb-chars="145">Obloha se&nbsp;nečekaně vyjasnila a&nbsp;hvězdy, které teď plály Milošovi a&nbsp;Zlatovlásce nad hlavou, vedly jejich koně stále výš Vysočinou. Až&nbsp;k&nbsp;Lady Dianě.</span></p>
          <p class="chunk" data-nb-ref-number="73" data-nb-words="111" data-nb-chars="743"><span class="idea" data-nb-ref-number="73" id="idea73" data-nb-words="111" data-nb-chars="743">Velké zplanýrované prostranství, kde ještě nedávno rostla hustá a&nbsp;vysoká smrčina, ale kde teď zůstaly jen rozblácené výkopy, ale také zbytky jakéhosi bednění a&nbsp;rozkradených stavebnin, rozbitý terén a&nbsp;rozrytá pustina. Ale protože kamsi do&nbsp;centra ještě nedorazila informace, že&nbsp;tady žádný hypermarket a&nbsp;žádné společenské středisko nepostavili, poslali sem z&nbsp;Prahy velké billboardy s&nbsp;Klausem a&nbsp;opozičně smluvním Zemanem a&nbsp;ti, co&nbsp;je&nbsp;přivezli, se&nbsp;ani ničemu nepodivili (nebyli placeni za&nbsp;to, aby se&nbsp;divili) a&nbsp;vztyčili klausovské a&nbsp;zemanovské billboardy kolem té&nbsp;prázdné plochy, kolem té&nbsp;zpustošené pustiny. A&nbsp;Miloš se&nbsp;Zlatovláskou klusem vjíždějí na&nbsp;prostranství, kde měla stát Lady Diana, a&nbsp;Miloš okamžitě pokračuje ve&nbsp;svých neomalených námluvách.</span></p>
        </section>
        <section>
          <p class="chunk" data-nb-ref-number="74" data-nb-words="194" data-nb-chars="1190"><span class="idea" data-nb-ref-number="74" id="idea74" data-nb-words="194" data-nb-chars="1190">A&nbsp;tak v&nbsp;závěru svého života dostal dědeček Kondor příležitost cítit se&nbsp;znova a&nbsp;ještě naposledy kondorem. Seděl v&nbsp;hrudníku svatého Václava, lehounce se&nbsp;přidržoval pák a&nbsp;opravdu se&nbsp;cítil jak <em>Sarcorhamphus papa</em>, kondor královský, zvaný též „supem Nového světa“. A&nbsp;svatováclavskými průzory viděl jen úzký pruh cesty před sebou, a&nbsp;jestliže jsme řekli, že&nbsp;se&nbsp;pák jen lehounce přidržoval, chtěli jsme tím zajisté také říct, že&nbsp;vůbec neřídil, nešoféroval, ale páky se&nbsp;v&nbsp;jeho rukách samy pohybovaly, tak je&nbsp;to, bylo přepnuto na&nbsp;automatiku. Však taky když poslali vojsko, aby vyrvalo Adama jeho únoscům, nikdo přece nepředpokládal, že&nbsp;by&nbsp;dědeček Kondor věděl kudy, a&nbsp;naopak počítali s&nbsp;tím, že&nbsp;kůň knížete Václava se&nbsp;sám přilepí na&nbsp;Adamovu stopu, poběží za&nbsp;svým pánem a&nbsp;demiurgem a&nbsp;vojsko potáhne s&nbsp;sebou. A&nbsp;dědeček Kondor měl posloužit jen jako lidský faktor, ta&nbsp;hřejivá výplň ocelových výdutí. Prostě Šebestián, Kryštof, Sára a&nbsp;nakonec i&nbsp;ten Bua Bua si&nbsp;představovali, že&nbsp;může být docela roztomilé, když svatováclavské vojsko Adama vysvobodí a&nbsp;hned potom se&nbsp;rozevře krunýř svatého Václava a&nbsp;jak z&nbsp;kukačkových hodin vyletí Kondor a&nbsp;vyřídí pozdravy od&nbsp;Šebestiána, Kryštofa, Sáry a&nbsp;nakonec i&nbsp;od Bua Bua.</span></p>
          <p class="chunk" data-nb-ref-number="75" data-nb-words="36" data-nb-chars="234"><span class="idea" data-nb-ref-number="75" id="idea75" data-nb-words="36" data-nb-chars="234">Šebestián, Kryštof, Sára a&nbsp;nakonec i&nbsp;ten Bua Bua stáli na&nbsp;balkoně Adamova domu a&nbsp;mávali vzdalujícímu se&nbsp;jehelníčku svatováclavských korouhví a&nbsp;taky dvěma opěšalým rytířům, kteří se&nbsp;s&nbsp;korouhvemi pod paží pokoušeli své vojsko doběhnout.</span></p>
        </section>
        <section>
          <p class="chunk" data-nb-ref-number="76" data-nb-words="57" data-nb-chars="356"><span class="idea" data-nb-ref-number="76" id="idea76" data-nb-words="57" data-nb-chars="356">Když máte zaráz na&nbsp;starosti tři proudy vyprávění (let <em>Mjednovo vsadniku</em> do&nbsp;Jekatěrinburgu, jízdu Miloše a&nbsp;Zlatovlásky Vysočinou a&nbsp;tažení svatováclavského vojska), může se&nbsp;vám přihodit, že&nbsp;něco neuhlídáte. A&nbsp;tak se&nbsp;mi&nbsp;naneštěstí vysmekl avion letící Sibiří a&nbsp;vysmekl se&nbsp;tak hloupě, že&nbsp;nabral kurz do&nbsp;země. Vypravěč se&nbsp;omlouvá a&nbsp;tvář si&nbsp;černým šlojířem halí.</span></p>
          <p class="chunk" data-nb-ref-number="77" data-nb-words="27" data-nb-chars="136"><span class="idea" data-nb-ref-number="77" id="idea77" data-nb-words="27" data-nb-chars="136">Co&nbsp;je&nbsp;s&nbsp;pilotem? polekal se&nbsp;Adam. Přece ho&nbsp;tam nenecháme! Ale kuchař Adamem surově smýkl a&nbsp;táhl ho&nbsp;rychle pryč. A&nbsp;pak ho&nbsp;strhl do&nbsp;sněhu.</span></p>
          <p class="chunk" data-nb-ref-number="78" data-nb-words="60" data-nb-chars="365"><span class="idea" data-nb-ref-number="78" id="idea78" data-nb-words="60" data-nb-chars="365">Nad hlavou se&nbsp;jim přehnala smršť hořící cupaniny ze&nbsp;sedadel letadla. A&nbsp;oheň vyšlehl ve&nbsp;strupatém sloupu až&nbsp;k&nbsp;obloze a&nbsp;tam ji&nbsp;pojal za&nbsp;choť. A&nbsp;jednatřicet kilometrů odtud se&nbsp;jeden z&nbsp;posledních exemplářů východosibiřského tygra, nádherný tvor, snoubící krutost s&nbsp;krásou, rozmrzele ohlédl po&nbsp;té&nbsp;nebeské svatbě. A&nbsp;pak se&nbsp;po&nbsp;malém zaváhání vydal směrem k&nbsp;hořícímu vraku.</span></p>
        </section>
        <section>
          <p class="chunk" data-nb-ref-number="79" data-nb-words="113" data-nb-chars="658"><span class="idea" data-nb-ref-number="79" id="idea79" data-nb-words="113" data-nb-chars="658">Koně se&nbsp;Zlatovláskou a&nbsp;Milošem tančí v&nbsp;Lady Dianě (obklopeni ze&nbsp;všech stran megabillboardy) a&nbsp;Miloš je&nbsp;čím dál neurvalejší. Zlatovláska se&nbsp;snaží soustředit. Ví, že&nbsp;kůň by&nbsp;měl reagovat na&nbsp;stisky jejích kolen a&nbsp;údery jejích pat, ale nereaguje. A&nbsp;až teprve teď Zlatovlásce dochází, že&nbsp;její kůň se&nbsp;chová jak očarovaný. Tak se&nbsp;ovšem choval už&nbsp;i&nbsp;na zahradě, a&nbsp;ona nedbala a&nbsp;teď na&nbsp;to&nbsp;doplácí. A&nbsp;neřekl Adam něco v&nbsp;tom smyslu, že&nbsp;tihle koně, zbaveni svých jezdců, mohou být taky velice nebezpeční? Nevaroval tak náhodou před jejich zneužitím? Zlatovláska má&nbsp;pocit, že&nbsp;billboardy obstupující Lady Dianu se&nbsp;hrozivě sevřely. A&nbsp;že co&nbsp;nevidět se&nbsp;začne dít cosi děsivého.</span></p>
          <p class="chunk" data-nb-ref-number="80" data-nb-words="17" data-nb-chars="106"><span class="idea" data-nb-ref-number="80" id="idea80" data-nb-words="17" data-nb-chars="106">Chci už&nbsp;domů, poprosí nakonec Zlatovláska pokorně. Udělejte, Miloši, něco s&nbsp;těmi koni, aby se&nbsp;zas vrátili.</span></p>
          <p class="chunk" data-nb-ref-number="81" data-nb-words="19" data-nb-chars="105"><span class="idea" data-nb-ref-number="81" id="idea81" data-nb-words="19" data-nb-chars="105">I&nbsp;kdyby to&nbsp;bylo v&nbsp;mých silách, neudělal bych. Ale náhodou není. Ti&nbsp;koně mají svou vlastní, koňskou hlavu.</span></p>
          <p class="chunk" data-nb-ref-number="82" data-nb-words="58" data-nb-chars="328"><span class="idea" data-nb-ref-number="82" id="idea82" data-nb-words="58" data-nb-chars="328">Miloš ví&nbsp;svoje a&nbsp;povolí uzdu své bezuzdnosti a&nbsp;hned zas škubne jejími opratěmi. Už&nbsp;si&nbsp;může dovolit všechno a&nbsp;taky si&nbsp;hned všechno dovolí. Postaví se&nbsp;v&nbsp;sedle svého koně a&nbsp;museli byste to&nbsp;vidět. Tu&nbsp;pustinu rozrytou bagry a&nbsp;posetou zbytky rozkradených tvárnic a&nbsp;taky ty&nbsp;billboardy kolem a&nbsp;koně, jak tím obratně tančí a&nbsp;neklopýtnou.</span></p>
          <p class="chunk" data-nb-ref-number="83" data-nb-words="9" data-nb-chars="59"><span class="idea" data-nb-ref-number="83" id="idea83" data-nb-words="9" data-nb-chars="59">Tančí tango Ramona, v&nbsp;časech Adama Obkročníka tak oblíbené.</span></p>
        </section>
        <section>
          <p class="chunk" data-nb-ref-number="84" data-nb-words="65" data-nb-chars="438"><span class="idea" data-nb-ref-number="84" id="idea84" data-nb-words="65" data-nb-chars="438">Svatováclavské vojsko seběhlo z&nbsp;Adamova vrchu (říkejme mu&nbsp;tak) do&nbsp;Králova Pole. Ale tady nevzbudilo (po nedávné demonstraci squatterů, manifestaci transvestitů, lampionovém průvodě feministek a&nbsp;karnevalech gayů a&nbsp;lesbiček a&nbsp;bojových pochodech reketýrů) vůbec žádnou pozornost, takže vojsko táhlo stále dál až&nbsp;na&nbsp;dálnici D1. A&nbsp;tady ovšem chvilku trvalo, než se&nbsp;mu&nbsp;přizpůsobila dálniční frekvence, ale pak už&nbsp;je&nbsp;taky nikdo nebral na&nbsp;vědomí.</span></p>
          <p class="chunk" data-nb-ref-number="85" data-nb-words="106" data-nb-chars="656"><span class="idea" data-nb-ref-number="85" id="idea85" data-nb-words="106" data-nb-chars="656">Ale jak jsme si&nbsp;okamžitě stačili všimnout, něco tady nehraje, svatováclavské vojsko totiž neběží na&nbsp;východ, za&nbsp;Adamem Obkročníkem, ale na&nbsp;západ. A&nbsp;v&nbsp;té souvislosti nás napadá myšlenečka, jestli si&nbsp;to&nbsp;fešáci nepopletli? Vždyť očividně netáhnou na&nbsp;Sibiř, ale na&nbsp;Prahu. Ale pak se&nbsp;nám okamžitě rozsvítilo: jsou to&nbsp;přece blaničtí rytíři a&nbsp;tak jejich povinností není zachraňovat Adama z&nbsp;rukou jeho únosců, na&nbsp;nic takového nejsou tak říkajíc naprogramováni. A&nbsp;co tedy? Copak se&nbsp;k&nbsp;nám teď valí sovětské tanky nebo nacistické motostřelecké jednotky? Copak snad leží na&nbsp;naší zemi příkrov hnědého anebo rudého moru? Takže co, fešáci? Přece jenom jste si&nbsp;to&nbsp;popletli?</span></p>
        </section>
        <section>
          <p class="chunk" data-nb-ref-number="86" data-nb-words="108" data-nb-chars="711"><span class="idea" data-nb-ref-number="86" id="idea86" data-nb-words="108" data-nb-chars="711">Adam s&nbsp;kuchařem jdou a&nbsp;jdou nedohlednou sibiřskou pustinou, lesostep, tundra, tajga, nemají tušení, kam vlastně táhnou, kterým směrem je&nbsp;Jekatěrinburg, ztratili tu&nbsp;nejzákladnější orientaci, vždyť jediný přístroj, který mají s&nbsp;sebou, je&nbsp;těžká armádní pistole, kterou kuchař vyfasoval, aby mohl v&nbsp;nebezpečných situacích ochránit Adama, ale s&nbsp;kterou stejně neumí zacházet, přestože ho&nbsp;to&nbsp;učili. Kuchař má&nbsp;totiž odpor ke&nbsp;zbraním a&nbsp;zastřelit anebo třeba i&nbsp;jen postřelit člověka nebo zvíře je&nbsp;v&nbsp;děsivém rozporu s&nbsp;jeho povahou. Je&nbsp;to&nbsp;člověk navýsost citlivý, navýsost mírný až&nbsp;něžný, kapry, kuřata, kachny, husy, krocany, krůty mu&nbsp;v&nbsp;kuchyni vždycky podávali už&nbsp;naporcované a&nbsp;teprve potom začínala jeho kuchařská práce.</span></p>
          <p class="chunk" data-nb-ref-number="87" data-nb-words="188" data-nb-chars="1088"><span class="idea" data-nb-ref-number="87" id="idea87" data-nb-words="188" data-nb-chars="1088">Adam a&nbsp;kuchař jdou nedohlednou sibiřskou pustinou a&nbsp;v&nbsp;závěsu za&nbsp;nimi, dosud nepozorován, k&nbsp;smrti vyhladovělý tygr. Neodvažuje se&nbsp;zaútočit. Bral by&nbsp;zvlášť kuchaře, bral by&nbsp;zvlášť Adama, ale dva, to&nbsp;je&nbsp;příliš veliké sousto. A&nbsp;ne snad pro jeho žaludek, nýbrž příliš veliké sousto pro jeho schopnost zaútočit a&nbsp;zadávit. S&nbsp;lidmi bývá ta&nbsp;potíž, že&nbsp;mohou mít u&nbsp;sebe zbraň, takže když napadne jednoho, druhý zatím tasí. Čeká tedy na&nbsp;příhodnější situaci, až&nbsp;třeba jeden z&nbsp;nich klesne únavou a&nbsp;ten druhý ho&nbsp;tam nechá klidně ležet, anebo až&nbsp;se&nbsp;poperou (i to&nbsp;se&nbsp;stává, tygr ví&nbsp;svoje) a&nbsp;jeden druhého zmrzačí anebo zabije. Ale nejspíš čeká na&nbsp;noc. V&nbsp;noci je&nbsp;tygří našinec jak ryba ve&nbsp;vodě. Zatímco lidi, pokud zrovna nemají infračervenou optiku, a&nbsp;tihle ji&nbsp;mít nebudou, tak jsou handicapováni a&nbsp;vůbec celkově oslabeni. Ale pak se&nbsp;stane něco překvapivého. Najednou se&nbsp;otočí vítr (což ještě není to&nbsp;překvapivé, vyčkejte) a&nbsp;Adam, který chválabohu dosud nezapomněl na&nbsp;své zkušenosti ze&nbsp;sibiřské anabáze, se&nbsp;teď otočí s&nbsp;ním. Vždycky, když se&nbsp;v&nbsp;otevřené krajině otáčí vítr, je&nbsp;dobré vědět, co&nbsp;máte v&nbsp;zádech.</span></p>
          <p class="chunk" data-nb-ref-number="88" data-nb-words="6" data-nb-chars="26"><span class="idea" data-nb-ref-number="88" id="idea88" data-nb-words="6" data-nb-chars="26">A&nbsp;tak si&nbsp;pohlédnou do&nbsp;očí.</span></p>
          <p class="chunk" data-nb-ref-number="89" data-nb-words="7" data-nb-chars="38"><span class="idea" data-nb-ref-number="89" id="idea89" data-nb-words="7" data-nb-chars="38">A&nbsp;Adam rozpaží a&nbsp;kráčí vstříc tygrovi.</span></p>
          <p class="chunk" data-nb-ref-number="90" data-nb-words="52" data-nb-chars="329"><span class="idea" data-nb-ref-number="90" id="idea90" data-nb-words="52" data-nb-chars="329">Ale nerozpažil snad proto, že&nbsp;by&nbsp;se&nbsp;chystal tygra obejmout orien­tálním zápasnickým chvatem, ale rozpažil, protože ví, že&nbsp;čím větší plochu teď vystaví větru, tím větší dávku zásvětního pachu nabídne. A&nbsp;tak tygra surově udeří peruť křídel záhrobních: škubne hlavou, otočí se, stáhne ocas mezi nohy a&nbsp;rychle mizí v&nbsp;podrostu tundry.</span></p>
          <p class="chunk" data-nb-ref-number="91" data-nb-words="22" data-nb-chars="107"><span class="idea" data-nb-ref-number="91" id="idea91" data-nb-words="22" data-nb-chars="107">Kuchař tam chvíli strnule stojí a&nbsp;pak jde k&nbsp;Adamovi, čichne mu&nbsp;k&nbsp;podpaží a&nbsp;kývne. A&nbsp;podá mu&nbsp;ruku a&nbsp;stiskne:</span></p>
          <p class="chunk" data-nb-ref-number="92" data-nb-words="35" data-nb-chars="233"><span class="idea" data-nb-ref-number="92" id="idea92" data-nb-words="35" data-nb-chars="233">Jsem Michail Ivanovič Pozymarjov, poslední kuchař cara Mikuláše II., zastřelený v&nbsp;Carskom Sele hned po&nbsp;deportaci carské rodiny. Jsme téže entity&nbsp;– vy&nbsp;i&nbsp;já. Takže předpokládám, že&nbsp;jste přímo Adam Obkročník, zachránce careviče Alexeje.</span></p>
        </section>
        <section>
          <p class="chunk" data-nb-ref-number="93" data-nb-words="85" data-nb-chars="562"><span class="idea" data-nb-ref-number="93" id="idea93" data-nb-words="85" data-nb-chars="562">Viděli jste někdy tančit lipicány na&nbsp;melodie vídeňských valčíků? Je&nbsp;to&nbsp;nepochybně nádherná a&nbsp;okázalá podívaná, ten nejkrásnější dar zvířat člověku, ale všimli jste si, že&nbsp;je&nbsp;v&nbsp;tom tanci vždycky něco nápadně mechanického? Zatímco když tančili oceloví koně s&nbsp;Milošem a&nbsp;Zlatovláskou, bylo v&nbsp;tom zas cosi nápadně živého. A&nbsp;je to&nbsp;snad tím rozdílem mezi valčíkem a&nbsp;tangem? Anebo tím, že&nbsp;lipicáni, ozdoba císařského dvora, byli záměrně drezurováni jako mechanické loutky, proměněni v&nbsp;kouzelné marionety, kdežto Adamovy skutečné marionety měly naopak ctižádost oživnout?</span></p>
          <p class="chunk" data-nb-ref-number="94" data-nb-words="91" data-nb-chars="549"><span class="idea" data-nb-ref-number="94" id="idea94" data-nb-words="91" data-nb-chars="549">Koně s&nbsp;Milošem a&nbsp;Zlatovláskou tančí Ramonu, to&nbsp;dojemné tango z&nbsp;časů našich dědů, a&nbsp;Miloš stojí v&nbsp;sedle a&nbsp;lehounce se&nbsp;pohupuje a&nbsp;jeho kůň krouží kolem Zlatovlásčina a&nbsp;oba tančící koně se&nbsp;jak Země s&nbsp;Měsícem pohybují zároveň po&nbsp;veliké elipse uvnitř vyprázdněného prostoru obstoupeného billboardy. Celá Lady Diana se&nbsp;proměnila v&nbsp;obrovský taneční parket. A&nbsp;tak nechme je&nbsp;tam ještě chvíli tančit, nechme je&nbsp;kroužit v&nbsp;tom už&nbsp;opravdu závěrečném tanečním finále, v&nbsp;posledním Milošově tangu, v&nbsp;té přeludné iluzi, jež se&nbsp;už&nbsp;za&nbsp;chvíli jediným škubnutím rozhrne.</span></p>
        </section>
        <section>
          <p class="chunk" data-nb-ref-number="95" data-nb-words="62" data-nb-chars="411"><span class="idea" data-nb-ref-number="95" id="idea95" data-nb-words="62" data-nb-chars="411">Svatováclavské vojsko se&nbsp;valilo po&nbsp;dálnici D1 na&nbsp;Prahu a&nbsp;bylo sledováno lhostejnými zraky pasažérů expresních autobusů a&nbsp;nanejvýš se&nbsp;občas nějaké děcko jak čertík nasupilo a&nbsp;přes sklo vyplázlo na&nbsp;patrona země české jazyk. Kondor to&nbsp;pohoršeně sledoval. Ještě docela nedávno bylo nepředstavitelné, že&nbsp;by&nbsp;se&nbsp;všechno tak rychle propadlo do&nbsp;tak děsivé netečnosti. Pasažéry expresních linek už&nbsp;nedokázalo nic dojmout.</span></p>
          <p class="chunk" data-nb-ref-number="96" data-nb-words="60" data-nb-chars="340"><span class="idea" data-nb-ref-number="96" id="idea96" data-nb-words="60" data-nb-chars="340">A&nbsp;Kondor si&nbsp;na&nbsp;okamžik lehce zdříml, jak se&nbsp;mu&nbsp;to&nbsp;už&nbsp;v&nbsp;jeho věku každou chvíli stávalo, ale řídicí páky se&nbsp;v&nbsp;jeho rukách dál samy pohybovaly a&nbsp;Kondorovi se&nbsp;zdálo, že&nbsp;hraje kuželky v&nbsp;jundrovské nábřežní hospůdce a&nbsp;během kratičkého spánku se&nbsp;mu&nbsp;zdála nekonečně dlouhá a&nbsp;hlučná partie kuželek, která uváděla v&nbsp;zuřivost rybáře na&nbsp;břehu Svratky.</span></p>
        </section>
        <section>
          <p class="chunk" data-nb-ref-number="97" data-nb-words="67" data-nb-chars="408"><span class="idea" data-nb-ref-number="97" id="idea97" data-nb-words="67" data-nb-chars="408">Ještě před západem slunka překročili kuchař s&nbsp;Adamem hranici oddělující tajgu od&nbsp;tundry a&nbsp;z&nbsp;toho se&nbsp;dalo bezpečně usoudit, že&nbsp;jdou ze&nbsp;severu na&nbsp;jih, ale ta&nbsp;informace jim nebyla k&nbsp;ničemu, když neměli nejmenší tušení, v&nbsp;které části Sibiře se&nbsp;zřítil <em>Mjednyj vsadnik</em>. Nicméně večer toho prvého dne se&nbsp;utábořili na&nbsp;kraji smrkového lesa, celou noc hlídáni ostrými psy (vlčáky) Adamova a&nbsp;kuchařova záhrobního pachu.</span></p>
          <p class="chunk" data-nb-ref-number="98" data-nb-words="173" data-nb-chars="1019"><span class="idea" data-nb-ref-number="98" id="idea98" data-nb-words="173" data-nb-chars="1019">Ještě před východem slunka probudil kuchař Adama a&nbsp;předtím, než se&nbsp;vypravili na&nbsp;další cestu, posnídali z&nbsp;toho mála, co&nbsp;jim tajga nabídla (kuchař odloupl kůru sibiřského smrku a&nbsp;z&nbsp;hmyzího a&nbsp;larvího hemžení připravil docela chutný sibiřský <em>závtrak</em>, díky veletuctu kapsiček s&nbsp;ingrediencemi, jež měl našité na&nbsp;rubu saka i&nbsp;kalhot), a&nbsp;navzájem si&nbsp;po&nbsp;staroruském způsobu otřeli pysky a&nbsp;už zase šli. A&nbsp;pak se&nbsp;před nimi mihlo cosi navýsost srstnatého a&nbsp;vycházející slunce se&nbsp;rozbzučelo jak ladička, jak přibližující se&nbsp;roj, ale náhle zas zmlklo a&nbsp;vzhůru do&nbsp;nebe šroubovitě rostlo mohutné ticho, obří spirála ticha a&nbsp;Adam neodolal a&nbsp;náhle padl před ní&nbsp;na&nbsp;kolena, aby vychutnal tu&nbsp;krásu. A&nbsp;chvíli tam zůstal klečet zrovna jako před osmdesáti lety. A&nbsp;zrovna jako před osmdesáti lety mu&nbsp;někdo položil ruku na&nbsp;rameno… Ale tentokrát to&nbsp;nebyl pán vší Sibiře, admirál Kolčak, nýbrž nebožtík carský kuchař: Budem už&nbsp;muset jít, pane. Už&nbsp;se&nbsp;čeká jenom na&nbsp;nás. Budoucí car přislíbil svému otci, že&nbsp;dřív nevstoupí na&nbsp;trůn, dokud se&nbsp;nesetká&nbsp;–</span></p>
          <p class="chunk" data-nb-ref-number="99" data-nb-words="22" data-nb-chars="136"><span class="idea" data-nb-ref-number="99" id="idea99" data-nb-words="22" data-nb-chars="136">Vždyť já&nbsp;vím, přerušil ho&nbsp;Adam a&nbsp;kuchař mu&nbsp;pomohl na&nbsp;nohy a, hná­ni strašlivým pocitem odpovědnosti, začali znovu zuřivě bloudit Sibiří.</span></p>
        </section>
        <section>
          <p class="chunk" data-nb-ref-number="100" data-nb-words="69" data-nb-chars="430"><span class="idea" data-nb-ref-number="100" id="idea100" data-nb-words="69" data-nb-chars="430">Miloš stále ještě stojí v&nbsp;sedle tančícího koně a&nbsp;dál krouží kolem Zlatovlásky, když si&nbsp;náhle spustí kalhoty. Zlatovláska po&nbsp;něm s&nbsp;odporem plivne, ale Miloš se&nbsp;tomu jen směje a&nbsp;stále víc se&nbsp;rozhoupává, připraven každou chvíli skočit. Je&nbsp;veskrze zkažený a&nbsp;prolezlý na&nbsp;prst tlustými červy hanebných úmyslů a&nbsp;bezcitné hvězdy a&nbsp;otrlý měsíc osvětlují scénu, odehrávající se&nbsp;pořád dál ve&nbsp;zpustlé Lady Dianě, obstoupené obřími billboardy.</span></p>
          <p class="chunk" data-nb-ref-number="101" data-nb-words="65" data-nb-chars="473"><span class="idea" data-nb-ref-number="101" id="idea101" data-nb-words="65" data-nb-chars="473">Nakonec se&nbsp;Zlatovláska vrhá pod kopyta koní, ochotna nechat se&nbsp;raději rozdupat, než aby ji&nbsp;Miloš zneuctil. Jenže právě v&nbsp;té chvíli už&nbsp;Miloš skočil a&nbsp;proletěl těsně nad uprázdněným Zlatovlásčiným sedlem a&nbsp;zabodl se&nbsp;svým (na Zlatovlásku nabroušeným) deflorákem doprostřed megabillboardu a&nbsp;už tam zůstal přišpendlený jak vzácný exemplář páskokřídlece <em>Eupithecia petropolitanata</em> (nevýrazná křídla a&nbsp;přimáčknutý konec zadečku) z&nbsp;proslulé entomologické sbírky Vladimira Nabokova.</span></p>
          <p class="chunk" data-nb-ref-number="102" data-nb-words="39" data-nb-chars="262"><span class="idea" data-nb-ref-number="102" id="idea102" data-nb-words="39" data-nb-chars="262">Zlatovláska se&nbsp;vrhla sice pod ocelová kopyta, ale vůbec nic se&nbsp;jí&nbsp;nestalo, protože Adamovi blaničtí koně byli spolehlivě seřízeni jak ten nejpřesnější švýcarský hodinový strojek. Okamžitě se&nbsp;zastavili a&nbsp;sklonili k&nbsp;Zlatovlásce své najednou už&nbsp;zas přátelské tlamy.</span></p>
          <p class="chunk" data-nb-ref-number="103" data-nb-words="93" data-nb-chars="535"><span class="idea" data-nb-ref-number="103" id="idea103" data-nb-words="93" data-nb-chars="535">Teď, když se&nbsp;Miloš sám přišpendlil doprostřed obřího billboardu, spadlo z&nbsp;koní zlé kouzlo a&nbsp;jeden před druhého se&nbsp;nabízeli, že&nbsp;odvezou Zlatovlásku zas domů. Zlatovláska políbila oba na&nbsp;sklánějící se&nbsp;přátelské ty&nbsp;nozdry (Budu vám teď říkat Radúzi a&nbsp;Mahuleno, špitla jim do&nbsp;ocelových oušek) a&nbsp;zvedla se&nbsp;zas na&nbsp;nohy. Ale když už&nbsp;seděla na&nbsp;jednom z&nbsp;nich a&nbsp;když už&nbsp;opouštěli Lady Dianu, přece jenom neodolala a&nbsp;ohlédla se&nbsp;a&nbsp;přišlo jí&nbsp;Miloše bezmála líto, jak tam visel se&nbsp;spuštěnými kalhotami, jako by&nbsp;pykal v&nbsp;koutě na&nbsp;zvlášť ostudné hanbě.</span></p>
          <p class="chunk" data-nb-ref-number="104" data-nb-words="10" data-nb-chars="69"><span class="idea" data-nb-ref-number="104" id="idea104" data-nb-words="10" data-nb-chars="69">Sbohem, Miloši, zamávala jeho bílému zadku, a&nbsp;polepšete se, človíčku!</span></p>
        </section>
        <section>
          <p class="chunk" data-nb-ref-number="105" data-nb-words="54" data-nb-chars="321"><span class="idea" data-nb-ref-number="105" id="idea105" data-nb-words="54" data-nb-chars="321">Dědeček Kondor otevřel oči a&nbsp;uviděl průzorem, že&nbsp;jsou stále ještě na&nbsp;D1 a&nbsp;uhánějí dál ku&nbsp;Praze. Něco tady pohříchu nehrálo, ale nemínil si&nbsp;tím teď lámat hlavu. Blaničtí rytíři přece vždycky sami vědí, kde je&nbsp;jich nejvíc zapotřebí. A&nbsp;znova se&nbsp;propadl do&nbsp;svého kuželkového spánku, do&nbsp;jundrovské hospůdky na&nbsp;nábřeží Svratky.</span></p>
          <p class="chunk" data-nb-ref-number="106" data-nb-words="45" data-nb-chars="280"><span class="idea" data-nb-ref-number="106" id="idea106" data-nb-words="45" data-nb-chars="280">Nádvoří Pražského hradu se&nbsp;zaplnilo svatováclavským vojskem. Nepochybně jsou to&nbsp;oni, pane prezidente, řekl poradce Jiří Pehe, aniž se&nbsp;pohnul od&nbsp;okna. No&nbsp;nic, uvážil po&nbsp;chvíli prezident, budeme muset napojit koně a&nbsp;pohostit jezdce. A&nbsp;šel také k&nbsp;oknu a&nbsp;byl uvítán šťastným zaržáním.</span></p>
        </section>
        <section>
          <p class="chunk" data-nb-ref-number="107" data-nb-words="30" data-nb-chars="170"><span class="idea" data-nb-ref-number="107" id="idea107" data-nb-words="30" data-nb-chars="170">Vylezl jsem z&nbsp;nádražního podchodu a&nbsp;chvíli tam postál, ještě celý rozvibrovaný z&nbsp;toho setkání s&nbsp;Mínótaurem, a&nbsp;pak jsem sedl na&nbsp;tramvaj a&nbsp;rozjel se&nbsp;na&nbsp;Mendlák. Za&nbsp;Davidem!</span></p>
          <p class="chunk" data-nb-ref-number="108" data-nb-words="63" data-nb-chars="387"><span class="idea" data-nb-ref-number="108" id="idea108" data-nb-words="63" data-nb-chars="387">Ale když jsem na&nbsp;Mendlově náměstí vystoupil, to&nbsp;už&nbsp;z&nbsp;chrámu Nanebevzetí Panny Marie odbíjelo poledne, a&nbsp;já ke&nbsp;svému překvapení zjistil, že&nbsp;je&nbsp;navzdory všemu, co&nbsp;jsem právě prožil, nádherný letní den a&nbsp;že mám navzdory všemu docela hlad. I&nbsp;zamířil jsem ke&nbsp;stánkům s&nbsp;občerstvením, a&nbsp;zvláště k&nbsp;tomu jednomu, kde se&nbsp;prodávaly do&nbsp;zlatova propečené křupavé housky, plněné sladkobolným povidlím.</span></p>
          <p class="chunk" data-nb-ref-number="109" data-nb-words="93" data-nb-chars="573"><span class="idea" data-nb-ref-number="109" id="idea109" data-nb-words="93" data-nb-chars="573">Úvoz je&nbsp;široká a&nbsp;ošklivá ulice, stoupající z&nbsp;Mendláku strmě vzhůru. Je&nbsp;na&nbsp;ní&nbsp;dost šílená frekvence, vlastně ten hlavní brněnský tah, co&nbsp;je&nbsp;takhle jen maličko odkloněn od&nbsp;centra města. A&nbsp;teď právě je&nbsp;vše o&nbsp;to komplikovanější, že&nbsp;Úvoz je&nbsp;na&nbsp;několika místech rozdlábnutý, připomíná obrovské napuchlé dásně s&nbsp;vytrženými zuby, všude hromady stavebnin, bagry, buldozéry, sbíječky a&nbsp;mezi tím se&nbsp;nahoru dolů vlečou nekonečné konvoje vozidel a&nbsp;každou chvíli se&nbsp;nějak zaseknou a&nbsp;houkají klaksony a&nbsp;řidiči vylézají ze&nbsp;svých kabin a&nbsp;běhají tam se&nbsp;svýma mobilama jak rozzuření mravenci.</span></p>
          <p class="chunk" data-nb-ref-number="110" data-nb-words="48" data-nb-chars="261"><span class="idea" data-nb-ref-number="110" id="idea110" data-nb-words="48" data-nb-chars="261">A&nbsp;když jsem pak čiperně uhýbal před nějakým náklaďákem, který se&nbsp;vmáčkl až&nbsp;hluboko do&nbsp;chodníku, stalo se&nbsp;mi, že&nbsp;jsem se&nbsp;přitom zakousl do&nbsp;své housky tak nešťastně, až&nbsp;mi&nbsp;kus povidel skanul na&nbsp;košili, a&nbsp;jak jsem se&nbsp;ho&nbsp;pokoušel setřít, zůstal mi&nbsp;tam ošklivý pruh.</span></p>
          <p class="chunk" data-nb-ref-number="111" data-nb-words="114" data-nb-chars="684"><span class="idea" data-nb-ref-number="111" id="idea111" data-nb-words="114" data-nb-chars="684">Díval jsem se&nbsp;po&nbsp;domovních číslech a&nbsp;občas jsem přitom musel vycouvat mezi odstavenými vozidly z&nbsp;chodníku až&nbsp;do&nbsp;ulice, abych vůbec viděl přes jejich vysoké a&nbsp;ještě něčím naložené korby. A&nbsp;pak jsem konečně stanul před tím domem a&nbsp;měl jsem velice zvláštní pocit, který naprosto nesouvisel s&nbsp;tím, co&nbsp;jsem dneska zažil. Ale jakmile jsem za&nbsp;sebou zavřel těžké domovní dveře s&nbsp;barevnými secesními sklíčky ve&nbsp;čtyřech okéncích nahoře, začal jsem stoupat z&nbsp;poschodí do&nbsp;poschodí a&nbsp;nerozhlížel se&nbsp;vpravo vlevo a&nbsp;nedíval se&nbsp;ani po&nbsp;jmenovkách nad zvonky, nýbrž jsem pořád s&nbsp;toutéž překvapivou jistotou pokračoval až&nbsp;do&nbsp;čtvrtého poschodí a&nbsp;tady rovnou k&nbsp;Davidovým dveřím, jako bych tu&nbsp;nebyl poprvé.</span></p>
          <p class="chunk" data-nb-ref-number="112" data-nb-words="30" data-nb-chars="189"><span class="idea" data-nb-ref-number="112" id="idea112" data-nb-words="30" data-nb-chars="189">Dvakrát jsem krátce zazvonil, a&nbsp;napřed to&nbsp;vypadalo, že&nbsp;byt je&nbsp;prázdný, nezaslechl jsem zvnitřku nejmenší pohyb, ale v&nbsp;okamžiku, kdy jsem se&nbsp;chystal ještě jednou zazvonit, se&nbsp;otevřely dveře.</span></p>
          <p class="chunk" data-nb-ref-number="113" data-nb-words="26" data-nb-chars="148"><span class="idea" data-nb-ref-number="113" id="idea113" data-nb-words="26" data-nb-chars="148">Pro pět ran do&nbsp;čepice, Šebestiáne, dneska vypadáš jak umučení boží! uvítal mě&nbsp;David srdečně a&nbsp;pozval dál, hledě na&nbsp;skvrnu po&nbsp;povidlech na&nbsp;mé&nbsp;košili.</span></p>
          <p class="chunk" data-nb-ref-number="114" data-nb-words="34" data-nb-chars="195"><span class="idea" data-nb-ref-number="114" id="idea114" data-nb-words="34" data-nb-chars="195">Ale sotva jsem vstoupil, všechno mi&nbsp;došlo a&nbsp;najednou jsem přesně věděl, kde jsem. A&nbsp;zatímco šel do&nbsp;kuchyňky připravit čaj, pilně jsem se&nbsp;rozhlížel a&nbsp;shledal, že&nbsp;všechno je&nbsp;tam, kde jsem očekával.</span></p>
          <p class="chunk" data-nb-ref-number="115" data-nb-words="31" data-nb-chars="188"><span class="idea" data-nb-ref-number="115" id="idea115" data-nb-words="31" data-nb-chars="188">Davide, prosím tě, řekl jsem, když se&nbsp;objevil s&nbsp;hrníčky a&nbsp;konvicí, mohl bys mi&nbsp;prozradit, jestli máš na&nbsp;té&nbsp;skříňce naproti takový velký svícen ke&nbsp;slavnostním příležitostem na&nbsp;jídelní stůl?</span></p>
          <p class="chunk" data-nb-ref-number="116" data-nb-words="32" data-nb-chars="160"><span class="idea" data-nb-ref-number="116" id="idea116" data-nb-words="32" data-nb-chars="160">Neodpověděl, podíval se&nbsp;na&nbsp;mě&nbsp;a&nbsp;pak postavil tác s&nbsp;hrníčky a&nbsp;konvicí přede mne na&nbsp;stůl a&nbsp;otočil se&nbsp;a&nbsp;šel ke&nbsp;skříňce, otevřel ji&nbsp;a&nbsp;uviděl jsem přesně ten svícen.</span></p>
          <p class="chunk" data-nb-ref-number="117" data-nb-words="68" data-nb-chars="411"><span class="idea" data-nb-ref-number="117" id="idea117" data-nb-words="68" data-nb-chars="411">Promiň, můžu ještě pokračovat? Ve&nbsp;vedlejším pokoji, a&nbsp;kývl jsem k&nbsp;zavřeným dveřím, máš hnědý kovral, knihovnu s&nbsp;policemi přes celou stěnu, u&nbsp;ní stoleček s&nbsp;počítačem a&nbsp;takovou polstrovanou židlí a&nbsp;na stěnách tři obrázky&nbsp;– přivřel jsem oči a&nbsp;soustředil se&nbsp;– zátiší s&nbsp;cínovým pohárem, šikovná kopie Morandiho, dále nějakou zvětšenou kaligrafii na&nbsp;způsob Hartunga a&nbsp;vedle ní&nbsp;je&nbsp;velký fialový motýl jak z&nbsp;Rorschacha.</span></p>
          <p class="chunk" data-nb-ref-number="118" data-nb-words="13" data-nb-chars="66"><span class="idea" data-nb-ref-number="118" id="idea118" data-nb-words="13" data-nb-chars="66">Vidíš a&nbsp;já bych si&nbsp;myslel, žes do&nbsp;mého bytu ještě nikdy nevkročil.</span></p>
          <p class="chunk" data-nb-ref-number="119" data-nb-words="39" data-nb-chars="226"><span class="idea" data-nb-ref-number="119" id="idea119" data-nb-words="39" data-nb-chars="226">Počkej, zpozorněl jsem, počkej, a&nbsp;zvedl jsem se&nbsp;a&nbsp;šel k&nbsp;většímu výstupku, který jak příď lodi vnikal do&nbsp;pokoje, a&nbsp;zaklepal jsem tam na&nbsp;zeď. Slyšíš to? Slyšíš to, bláho? Je&nbsp;tam zazděná skříň, taková velká trojúhelníková almara.</span></p>
          <p class="chunk" data-nb-ref-number="120" data-nb-words="9" data-nb-chars="47"><span class="idea" data-nb-ref-number="120" id="idea120" data-nb-words="9" data-nb-chars="47">Cože, zasmál se, ty&nbsp;se&nbsp;teď živíš jako senzibil?</span></p>
          <p class="chunk" data-nb-ref-number="121" data-nb-words="17" data-nb-chars="98"><span class="idea" data-nb-ref-number="121" id="idea121" data-nb-words="17" data-nb-chars="98">Kdepak, Davide, zavrtěl jsem smutně hlavou, je&nbsp;to&nbsp;bohužel mnohem horší. Já&nbsp;totiž v&nbsp;tvém bytě žiju.</span></p>
        </section>
        <section>
          <p class="chunk" data-nb-ref-number="122" data-nb-words="112" data-nb-chars="602"><span class="idea" data-nb-ref-number="122" id="idea122" data-nb-words="112" data-nb-chars="602">Neumíš si&nbsp;představit, jak je&nbsp;to&nbsp;zvláštní, setkat se&nbsp;s&nbsp;tím bytem ve&nbsp;skutečnosti, řekl jsem a&nbsp;dále se&nbsp;rozhlížel a&nbsp;začal jsem se&nbsp;dostávat do&nbsp;ráže. Víš, Davide, v&nbsp;tom snu jsem o&nbsp;dost mladší a&nbsp;neučím na&nbsp;fakultě, ale na&nbsp;gymnáziu. Zlatovláska je&nbsp;tam taky mou ženou, ale není mezi náma zas tak nápadný věkový rozdíl. A&nbsp;bydlí s&nbsp;námi i&nbsp;můj syn Kryštof, jenže v&nbsp;tom snu mu&nbsp;není jednačtyřicet jako ve&nbsp;skutečnosti, nýbrž jenom pět roků. A&nbsp;taky tam žijeme v&nbsp;jedný domácnosti s&nbsp;ježkem, s&nbsp;takovou potvorou bodlinatou, a&nbsp;ta nejraději spává tady, promiň&nbsp;– a&nbsp;otevřel jsem dveře do&nbsp;kuchyňky a&nbsp;ukázal do&nbsp;kouta pod štokrdle.</span></p>
          <p class="chunk" data-nb-ref-number="123" data-nb-words="22" data-nb-chars="107"><span class="idea" data-nb-ref-number="123" id="idea123" data-nb-words="22" data-nb-chars="107">Tak ty&nbsp;mi&nbsp;v&nbsp;noci bydlíš v&nbsp;bytě, žiješ tady svůj druhý život? říká tiše David a&nbsp;taky se&nbsp;rozhlíží kolem sebe.</span></p>
          <p class="chunk" data-nb-ref-number="124" data-nb-words="87" data-nb-chars="505"><span class="idea" data-nb-ref-number="124" id="idea124" data-nb-words="87" data-nb-chars="505">Přesně tak, nosím tvé pantofle, jím z&nbsp;tvých talířů a&nbsp;přes tvůj počítač se&nbsp;napojuju na&nbsp;internet a&nbsp;z&nbsp;tvých oken čumím na&nbsp;ten šrumec na&nbsp;Úvoze a&nbsp;dělám to&nbsp;se&nbsp;Zlatovláskou, promiň, ve&nbsp;tvý posteli a&nbsp;na rozdíl od&nbsp;tebe jsem si&nbsp;už&nbsp;objevil tu&nbsp;zazděnou almaru ve&nbsp;zdi a&nbsp;rozšířil tak své skladovací prostory a&nbsp;Zlatovláska tam ukládá balíky starých časopisů, ale ještě taky deky, stanovou celtu, ale i&nbsp;nějaký kastroly, potlučený hrnky, krabice a&nbsp;truhlíky se&nbsp;šroubkama a&nbsp;hřebíkama, kotouče drátů, motyky, kladiva, sekyry…</span></p>
          <p class="chunk" data-nb-ref-number="125" data-nb-words="7" data-nb-chars="46"><span class="idea" data-nb-ref-number="125" id="idea125" data-nb-words="7" data-nb-chars="46">Jestli tomu správně rozumím… Moment, kam jdeš?</span></p>
          <p class="chunk" data-nb-ref-number="126" data-nb-words="37" data-nb-chars="190"><span class="idea" data-nb-ref-number="126" id="idea126" data-nb-words="37" data-nb-chars="190">Nevzrušuj se, hned jsem zpátky, trefím sám… A&nbsp;pospíšil jsem si&nbsp;na&nbsp;záchod, abych zas ulevil své prostatě. A&nbsp;taky tam bylo všechno jak v&nbsp;mém snu, i&nbsp;ta skvrna na&nbsp;zdi v&nbsp;podobě meče krále Artuše.</span></p>
          <p class="chunk" data-nb-ref-number="127" data-nb-words="11" data-nb-chars="71"><span class="idea" data-nb-ref-number="127" id="idea127" data-nb-words="11" data-nb-chars="71">Jestli tomu správně rozumím, zopakoval David, když jsem se&nbsp;zas objevil.</span></p>
          <p class="chunk" data-nb-ref-number="128" data-nb-words="119" data-nb-chars="663"><span class="idea" data-nb-ref-number="128" id="idea128" data-nb-words="119" data-nb-chars="663">Nerozumíš. To&nbsp;vůbec ještě není celé. Pak se&nbsp;mi&nbsp;totiž ještě zdá druhý takový sen. A&nbsp;v&nbsp;tom druhém snu jsem malířem a&nbsp;synem malíře, ale taky vnukem hodně slavného sochaře a&nbsp;malíře, který se&nbsp;náhodou jmenuje jak můj dávný spolužák z&nbsp;fakulty, Adam Obkročník. Všechno je&nbsp;v&nbsp;tom snu přeházené, představ si, jména, osoby, vztahy, věci i&nbsp;jejich významy, jako kdyby tam řádila nějaká sémiotická vichřice. A&nbsp;v&nbsp;tom druhém snu bydlím nad Královým Polem, poblíž Kociánky, v&nbsp;takovém obrovském domě se&nbsp;zahradou, v&nbsp;domě na&nbsp;kopci. A&nbsp;Zlatovláska tam není mou, ale tvou ženou a&nbsp;já jsem jen jejím starším bratrem. A&nbsp;ty seš v&nbsp;tomhle snu řidičem kamionu a&nbsp;jezdíš s&nbsp;ním až&nbsp;někam do&nbsp;Itálie…</span></p>
          <p class="chunk" data-nb-ref-number="129" data-nb-words="13" data-nb-chars="77"><span class="idea" data-nb-ref-number="129" id="idea129" data-nb-words="13" data-nb-chars="77">Tak to&nbsp;se&nbsp;povedlo, nikdy jsem tvou ženu ani neviděl, neznám tvou Zlatovlásku.</span></p>
          <p class="chunk" data-nb-ref-number="130" data-nb-words="59" data-nb-chars="331"><span class="idea" data-nb-ref-number="130" id="idea130" data-nb-words="59" data-nb-chars="331">Jo, to&nbsp;se&nbsp;povedlo (souhlasím a&nbsp;cítím, jak se&nbsp;začínám proti své vůli rozpalovat), zapomněl jsem ti&nbsp;totiž ještě říct, že&nbsp;v&nbsp;tom prvém snu seš zas Zlatovlásčiným milencem. A&nbsp;Zlatovláska tam pendluje mezi mnou a&nbsp;tebou, mezi manželem a&nbsp;milencem, a&nbsp;cestou ke&nbsp;mně, ale taky cestou k&nbsp;tobě šuká v&nbsp;autě s&nbsp;Adamem, s&nbsp;takovou mrchou taxikářskou…</span></p>
          <p class="chunk" data-nb-ref-number="131" data-nb-words="41" data-nb-chars="217"><span class="idea" data-nb-ref-number="131" id="idea131" data-nb-words="41" data-nb-chars="217">Klid, klid, Šebestiáne, neblázni, nic se&nbsp;neděje, uklidňuje mě&nbsp;David, vždyť přece mluvíš jen o&nbsp;svých snech! A&nbsp;teď pojď, ukážu ti, co&nbsp;jsem si&nbsp;přinesl z&nbsp;blešáku. Mám to&nbsp;na&nbsp;balkoně. A&nbsp;bere mě&nbsp;kolem ramen a&nbsp;zvedá ze&nbsp;židle.</span></p>
        </section>
        <section>
          <p class="chunk" data-nb-ref-number="132" data-nb-words="40" data-nb-chars="210"><span class="idea" data-nb-ref-number="132" id="idea132" data-nb-words="40" data-nb-chars="210">Pohnul jsem se&nbsp;bez zájmu, ale byl jsem si&nbsp;vědom toho, že&nbsp;přece kvůli tomu jsem původně přišel: podívat se, co&nbsp;si&nbsp;včera přinesl z&nbsp;blešáku na&nbsp;Římském náměstí. A&nbsp;tak jsme šli do&nbsp;vedlejšího pokoje a&nbsp;tudy na&nbsp;balkon.</span></p>
          <p class="chunk" data-nb-ref-number="133" data-nb-words="116" data-nb-chars="650"><span class="idea" data-nb-ref-number="133" id="idea133" data-nb-words="116" data-nb-chars="650">A&nbsp;David otevřel dveře a&nbsp;uviděl jsem okamžitě cosi velikého, cosi ohavně velikého, ale zabaleného do&nbsp;nějakého papíru. Zůstal jsem stát v&nbsp;pokoji, protože na&nbsp;ten maličký balkon bych se&nbsp;už&nbsp;nevmáčkl, a&nbsp;díval jsem se, jak se&nbsp;tam David potýká s&nbsp;provázky, kterými je&nbsp;to&nbsp;celé převázané. Ještě chvíli se&nbsp;s&nbsp;tím mořil, zbytečně škubal smyčkami a&nbsp;uzlíky a&nbsp;jen se&nbsp;mu&nbsp;to&nbsp;dařilo ještě víc zauzlit, až&nbsp;si&nbsp;odplivl a&nbsp;řekl, počkej, uhni, a&nbsp;šel do&nbsp;kuchyně a&nbsp;donesl si&nbsp;ostrý nožík a&nbsp;teď opatrně (a všiml jsem si, jak opravdu velice opatrně) začal přeřezávat uzel za&nbsp;uzlem, provázek za&nbsp;provázkem, a&nbsp;dokonce si&nbsp;klekl, aby mohl se&nbsp;stejnou opatrností přeřezat i&nbsp;spodní uzlíky.</span></p>
          <p class="chunk" data-nb-ref-number="134" data-nb-words="153" data-nb-chars="892"><span class="idea" data-nb-ref-number="134" id="idea134" data-nb-words="153" data-nb-chars="892">A&nbsp;já se&nbsp;zatím díval přes Davida a&nbsp;ten jeho balík, díval jsem se&nbsp;z&nbsp;balkonu, jak se&nbsp;na&nbsp;ulici bagr zakusuje do&nbsp;rozmláceného chodníku a&nbsp;kousek od&nbsp;něho zas sbíječka vyhazuje dlažbu. Ale pak jsem náhle zvedl hlavu a&nbsp;natruc tomu hluku a&nbsp;taky všemu, co&nbsp;jsem dnes zažil, nad ošklivými činžáky dál zářila letní obloha, šťastné slunko, jež nikdy nehasne, a&nbsp;přese všechno, co&nbsp;se&nbsp;mi&nbsp;dnes stalo, život dál pokračuje, země se&nbsp;dál otáčí kolem slunce a&nbsp;krev dál protéká tepnami a&nbsp;lidé proudí koryty ulic a&nbsp;události řekami příběhů a&nbsp;naporcovaní králíci zažívacími trakty poživačníků a&nbsp;výkřiky hrdly nešťastníků a&nbsp;semena vstříc vaječníkům žen, snad ještě bude v&nbsp;mé moci všechno změnit aspoň tak, abych to&nbsp;uměl přijmout a&nbsp;abych se&nbsp;s&nbsp;tím dokázal smířit, a&nbsp;tak ten viditelný kousek oblohy nad špinavými fasádami jako by&nbsp;mi&nbsp;znova nabízel šťastnou příležitost, jako by&nbsp;byl radostným praporem, vystrčeným nad střechy.</span></p>
          <p class="chunk" data-nb-ref-number="135" data-nb-words="23" data-nb-chars="134"><span class="idea" data-nb-ref-number="135" id="idea135" data-nb-words="23" data-nb-chars="134">A&nbsp;to se&nbsp;už&nbsp;Davidovi podařilo uvolnit všechny provázky a&nbsp;uzlíky a&nbsp;jediným škubnutím strhl všecky papíry z&nbsp;balíku. V&nbsp;hrůze jsem vykřikl!</span></p>
          <p class="chunk" data-nb-ref-number="136" data-nb-words="24" data-nb-chars="135"><span class="idea" data-nb-ref-number="136" id="idea136" data-nb-words="24" data-nb-chars="135">A&nbsp;vykřikl jsem tak, že&nbsp;i&nbsp;dělníci od&nbsp;hlučného bagru a&nbsp;sbíječky pustili všechno z&nbsp;rukou, vyplivli cigarety a&nbsp;dívali se&nbsp;nahoru, na&nbsp;balkon.</span></p>
        </section>
        <section>
          <p class="chunk" data-nb-ref-number="137" data-nb-words="41" data-nb-chars="206"><span class="idea" data-nb-ref-number="137" id="idea137" data-nb-words="41" data-nb-chars="206">Už&nbsp;musíme jít, řekl David, a&nbsp;přestože jsem neměl tušení kam, nedokázal jsem se&nbsp;vzepřít. Teď byl zas David v&nbsp;ráži a&nbsp;taky mě&nbsp;hned napadlo, že&nbsp;když jsem mu&nbsp;vyprávěl své sny, tak po&nbsp;celou tu&nbsp;dobu údiv jen hrál.</span></p>
          <p class="chunk" data-nb-ref-number="138" data-nb-words="98" data-nb-chars="582"><span class="idea" data-nb-ref-number="138" id="idea138" data-nb-words="98" data-nb-chars="582">Pečlivě zamkl byt, jako kdyby vyrážel na&nbsp;delší služební cestu, sjeli jsme výtahem a&nbsp;zabouchli za&nbsp;sebou domovní dveře a&nbsp;spustili se&nbsp;hned po&nbsp;Úvoze dolů, na&nbsp;Mendlovo náměstí, David, já&nbsp;a&nbsp;Kryštof, můj syn. Kryštof měl ještě na&nbsp;zátylku nalepený jakýsi cár novinového papíru a&nbsp;na zádech ostatně taky, jak ho&nbsp;David nepořádně rozbalil, ale já&nbsp;jsem po&nbsp;tom nedokázal sáhnout a&nbsp;strhnout to, prostě to&nbsp;nešlo, nechtějte to&nbsp;po&nbsp;mně. Obtížně jsme se&nbsp;pohybovali po&nbsp;chodnících Úvozu a&nbsp;každou chvíli nešikovně uskakovali před nějakým řidičem, co&nbsp;se&nbsp;vyhýbal výkopům na&nbsp;ulici a&nbsp;najel přitom mezi chodce.</span></p>
          <p class="chunk" data-nb-ref-number="139" data-nb-words="15" data-nb-chars="81"><span class="idea" data-nb-ref-number="139" id="idea139" data-nb-words="15" data-nb-chars="81">Tati, zlobil se&nbsp;Kryštof, proč to&nbsp;dělají? Řekni jim, prosím tě, ať&nbsp;už&nbsp;to&nbsp;nedělají…</span></p>
          <p class="chunk" data-nb-ref-number="140" data-nb-words="57" data-nb-chars="332"><span class="idea" data-nb-ref-number="140" id="idea140" data-nb-words="57" data-nb-chars="332">Kryštof byl přesvědčený o&nbsp;tom, že&nbsp;vládnu vším, tak jako dítě věří, že&nbsp;jeho otec má&nbsp;nesmírnou moc a&nbsp;může kdykoliv a&nbsp;kdekoliv zasáhnout. Sevřelo se&nbsp;mi&nbsp;srdce a&nbsp;stáhl se&nbsp;mi&nbsp;žaludek, kdykoliv jsem se&nbsp;na&nbsp;svého syna jen podíval: mohutný chlap s&nbsp;neohrabanými pohyby a&nbsp;zarostlý několikadenním strništěm, ale v&nbsp;obličeji mi&nbsp;tak děsivě podobný.</span></p>
        </section>
        <section>
          <p class="chunk" data-nb-ref-number="141" data-nb-words="31" data-nb-chars="208"><span class="idea" data-nb-ref-number="141" id="idea141" data-nb-words="31" data-nb-chars="208">A&nbsp;byl jsem zas zpátky na&nbsp;Mendláku, náměstíčku propadlém dopravnímu chaosu, kde se&nbsp;lidi motali ve&nbsp;velkém kolejišti tramvají a&nbsp;v&nbsp;přebíhajících tlupách křížili dráhy autobusů anebo neklidně bloncali po&nbsp;refýžích.</span></p>
          <p class="chunk" data-nb-ref-number="142" data-nb-words="50" data-nb-chars="277"><span class="idea" data-nb-ref-number="142" id="idea142" data-nb-words="50" data-nb-chars="277">David nás vedl na&nbsp;tramvaj do&nbsp;Bystrce, ale ta&nbsp;se&nbsp;právě chystala rozjet a&nbsp;ještě okamžik a&nbsp;dveře se&nbsp;hermeticky uzavřou. Ale David chytil mě&nbsp;a&nbsp;Kryštofa za&nbsp;ruce a&nbsp;vykřikl: Běžíme, děcka! a&nbsp;letěli jsme a&nbsp;nemilosrdně poráželi všecky, co&nbsp;nám stáli v&nbsp;cestě. Jak to&nbsp;se&nbsp;Kryštofovi líbilo!</span></p>
          <p class="chunk" data-nb-ref-number="143" data-nb-words="50" data-nb-chars="283"><span class="idea" data-nb-ref-number="143" id="idea143" data-nb-words="50" data-nb-chars="283">Tramvaj byla plná těch, co&nbsp;ještě spěchali na&nbsp;přehradu, protože byl opravdu, znovu připomínám, nádherný letní den. Kryštof seděl na&nbsp;sedačce před námi a&nbsp;pořád se&nbsp;otáčel a&nbsp;díval se&nbsp;na&nbsp;mě, oči ze&nbsp;mě&nbsp;nespouštěl. Ale David pokračoval, jako by&nbsp;se&nbsp;nic nestalo, v&nbsp;našem povídání o&nbsp;mých snech.</span></p>
          <p class="chunk" data-nb-ref-number="144" data-nb-words="13" data-nb-chars="73"><span class="idea" data-nb-ref-number="144" id="idea144" data-nb-words="13" data-nb-chars="73">Myslím, že&nbsp;jsme mluvili o&nbsp;dvou kuchařích v&nbsp;těch tvých dvou snech, navrhl.</span></p>
          <p class="chunk" data-nb-ref-number="145" data-nb-words="15" data-nb-chars="86"><span class="idea" data-nb-ref-number="145" id="idea145" data-nb-words="15" data-nb-chars="86">Přísahal bych, že&nbsp;jsem ti&nbsp;o&nbsp;kuchařích nic neřekl, vrtím hlavou, o&nbsp;kuchařích vůbec nic.</span></p>
          <p class="chunk" data-nb-ref-number="146" data-nb-words="98" data-nb-chars="559"><span class="idea" data-nb-ref-number="146" id="idea146" data-nb-words="98" data-nb-chars="559">Tak to&nbsp;bys křivě přísahal, hrozí mi&nbsp;prstem. Však pojďme dále! Kuchař z&nbsp;toho tvého prvého snu, jestli jsem to&nbsp;správně pochopil, je&nbsp;dobrák od&nbsp;kosti. Nedokáže ani zabít kapra anebo zakroutit krk slepici. Ale zato výborně vaří, peče, smaží. To&nbsp;je&nbsp;přece ten kuchař, co&nbsp;unese Adama až&nbsp;kamsi na&nbsp;Sibiř, kde se&nbsp;mají setkat s&nbsp;budoucím carem, ne? Je&nbsp;to&nbsp;tak? Oprav mě, jestli se&nbsp;pletu. Zato druhý kuchař, kuchař z&nbsp;toho tvého druhého snu, je&nbsp;krvavý terorista a&nbsp;ten přídomek kuchař je&nbsp;nejspíš míněn ironicky. Pokud ovšem ironie může být součástí snu, co&nbsp;myslíš, Šebestiáne?</span></p>
          <p class="chunk" data-nb-ref-number="147" data-nb-words="14" data-nb-chars="69"><span class="idea" data-nb-ref-number="147" id="idea147" data-nb-words="14" data-nb-chars="69">Nevím, řekl jsem. Ale ve&nbsp;snech snad může být všechno, co&nbsp;je&nbsp;v&nbsp;životě.</span></p>
          <p class="chunk" data-nb-ref-number="148" data-nb-words="135" data-nb-chars="852"><span class="idea" data-nb-ref-number="148" id="idea148" data-nb-words="135" data-nb-chars="852">Tak tohle si&nbsp;myslíš? To&nbsp;si&nbsp;opravdu myslíš? říká David pobaveně. No, pojďme ještě kousek dál. Takže ten druhý kuchař z&nbsp;tvýho snu, co&nbsp;má&nbsp;jen přídomek kuchař, ale ve&nbsp;skutečnosti je&nbsp;to&nbsp;terorista, se&nbsp;v&nbsp;Brně zúčastní natáčení velkého televizního seriálu o&nbsp;teroristovi z&nbsp;někdejších Rudých brigád. Terorista v&nbsp;tom seriálu samozřejmě hraje teroristu, je&nbsp;to&nbsp;naturščik, umí jen sám sebe, umí jen teroristy. Ale teď pozor. Televize v&nbsp;tom tvém snu natáčí s&nbsp;tím teroristou-natur­ščikem kdesi u&nbsp;starého brněnského železničního viaduktu, ano, ve&nbsp;čtvrti s&nbsp;takovým štířím jménem… ve&nbsp;Štířících? Ne, ve&nbsp;Štýřicích, tak je&nbsp;to! Ale počkej (a zavrtěl hlavou), teď jsem to&nbsp;popletl, je&nbsp;to&nbsp;přece jenom jinak! Totiž ty&nbsp;Štýřice zůstávají, ale u&nbsp;starýho, kamennýho železničářskýho viaduktu se&nbsp;nenatáčí nic s&nbsp;kuchařem-teroristou, ale se&nbsp;třemi kavkazskými gorilami, se&nbsp;třemi zabijáky.</span></p>
          <p class="chunk" data-nb-ref-number="149" data-nb-words="132" data-nb-chars="804"><span class="idea" data-nb-ref-number="149" id="idea149" data-nb-words="132" data-nb-chars="804">Takže tři kavkazské gorily, tři kavkazští zabijáci jdou po&nbsp;břehu Svratky nedaleko viaduktu, je&nbsp;na&nbsp;sklonku léta, zrovna jako dnes, a&nbsp;slunce ještě krásně hřeje, zrovna jako teď, a&nbsp;zabijáci jsou oblečeni jak emeritní senátoři v&nbsp;parádních oblecích, nažehlené puky, kravaty klausovky, v&nbsp;kapsičkách kapesníčky, ale najednou ti&nbsp;udělají něco nečekanýho, jeden se&nbsp;podívá na&nbsp;druhého a&nbsp;už si&nbsp;zují boty a&nbsp;svážou je&nbsp;tkaničkama a&nbsp;jak vandráci si&nbsp;je&nbsp;přehodí před ramena a&nbsp;přelezou přes zábradlí a&nbsp;spouští se&nbsp;opatrně po&nbsp;kamenné navigaci do&nbsp;koryta řeky a&nbsp;s&nbsp;vyhrnutými nohavicemi jdou prostředkem mělké vody (je tam teď sotva po&nbsp;kotníky), a&nbsp;dokonce si&nbsp;snad i&nbsp;hvízdají nějakou písničku, jako by&nbsp;úplně zapomněli, že&nbsp;jsou zabijáci, a&nbsp;ne kavkazští kluci, a&nbsp;že tohle není křišťálový horský potok, ale dost ošklivá městská řeka…</span></p>
          <p class="chunk" data-nb-ref-number="150" data-nb-words="30" data-nb-chars="162"><span class="idea" data-nb-ref-number="150" id="idea150" data-nb-words="30" data-nb-chars="162">Krásný a&nbsp;výpravný sny míváš, Šebestiáne, člověk by&nbsp;ti&nbsp;záviděl (a Da­vid se&nbsp;na&nbsp;mě&nbsp;dívá po&nbsp;očku), kde na&nbsp;takový sny chodíš a&nbsp;proč právě tebe takový sny navštěvujou…</span></p>
          <p class="chunk" data-nb-ref-number="151" data-nb-words="25" data-nb-chars="125"><span class="idea" data-nb-ref-number="151" id="idea151" data-nb-words="25" data-nb-chars="125">Ale v&nbsp;tu chvíli se&nbsp;k&nbsp;Davidovi někdo protlačil a&nbsp;sklonil se&nbsp;k&nbsp;němu a&nbsp;chytil ho&nbsp;prudce za&nbsp;rameno: To&nbsp;je&nbsp;náhodička, že, Mirečku?</span></p>
          <p class="chunk" data-nb-ref-number="152" data-nb-words="14" data-nb-chars="72"><span class="idea" data-nb-ref-number="152" id="idea152" data-nb-words="14" data-nb-chars="72">David se&nbsp;postavil a&nbsp;prudkým pohybem se&nbsp;mu&nbsp;vytrhl: S&nbsp;někým si&nbsp;mě&nbsp;pletete…</span></p>
          <p class="chunk" data-nb-ref-number="153" data-nb-words="37" data-nb-chars="232"><span class="idea" data-nb-ref-number="153" id="idea153" data-nb-words="37" data-nb-chars="232">Ale no, no&nbsp;(a cizinec zamlaskal), tebe si&nbsp;pamatuju nadosmrti, takovej ksicht se&nbsp;nezapomíná… Takže jak se&nbsp;teď jmenuješ? Oldřich, Pavel, David, Karel? A&nbsp;co teď provádíš? Komu nasazuješ ohlávku a&nbsp;koho teď paseš na&nbsp;nebeských pastvinách?</span></p>
          <p class="chunk" data-nb-ref-number="154" data-nb-words="46" data-nb-chars="229"><span class="idea" data-nb-ref-number="154" id="idea154" data-nb-words="46" data-nb-chars="229">David se&nbsp;k&nbsp;němu nakloní a&nbsp;něco mu&nbsp;tiše říká a&nbsp;pak vezme toho člověka pod paží a&nbsp;rychle se&nbsp;s&nbsp;ním protlačí kamsi mimo dohled, na&nbsp;druhý konec tramvaje. A&nbsp;za chvíli se&nbsp;vrací: Tihle lidi jsou jak sliz. Když nedáš bacha, tak se&nbsp;nalepí.</span></p>
        </section>
        <section>
          <p class="chunk" data-nb-ref-number="155" data-nb-words="67" data-nb-chars="351"><span class="idea" data-nb-ref-number="155" id="idea155" data-nb-words="67" data-nb-chars="351">Vystoupili jsme na&nbsp;konečné a&nbsp;napřed jsme šli v&nbsp;houfu, co&nbsp;spěchal na&nbsp;přehradu, a&nbsp;Kryštof se&nbsp;držel za&nbsp;námi, ale přitom se&nbsp;stále ohlížel na&nbsp;všechny strany a&nbsp;někdy se&nbsp;i&nbsp;zastavil a&nbsp;na něco se&nbsp;zahleděl, a&nbsp;zatímco se&nbsp;díval Pánu Bohu do&nbsp;oken, kousek jsme popošli a&nbsp;mezi nás a&nbsp;Kryštofa se&nbsp;dostali nějací lidi, takže propadl panice a&nbsp;hned nás s&nbsp;funěním dobíhal.</span></p>
          <p class="chunk" data-nb-ref-number="156" data-nb-words="125" data-nb-chars="695"><span class="idea" data-nb-ref-number="156" id="idea156" data-nb-words="125" data-nb-chars="695">Šli jsme od&nbsp;přístaviště po&nbsp;silnici směrem k&nbsp;Oboře a&nbsp;pak jsme prošli kolem jakési chaty, na&nbsp;níž jsem uviděl nápis DERATIZAČNÍ SKLAD, HUBENÍ KRYS, MYŠÍ A&nbsp;ŠVÁBŮ! Vrátil jsem se, zastavil se&nbsp;a&nbsp;chvíli jsem na&nbsp;ten nápis zmateně hleděl. A&nbsp;taky David se&nbsp;vrátil a&nbsp;zastavil se&nbsp;za&nbsp;mými zády. A&nbsp;taky Kryštof se&nbsp;vrátil a&nbsp;zastavil se&nbsp;za&nbsp;Davidovými zády. A&nbsp;když jsem se&nbsp;otočil, oba se&nbsp;na&nbsp;mě&nbsp;svorně usmívali, až&nbsp;mě&nbsp;to&nbsp;dojalo. A&nbsp;pokračovali jsme v&nbsp;cestě. David šel najisto, jako kdyby s&nbsp;námi spěchal k&nbsp;předem dohodnutému místu. A&nbsp;opravdu, vylezli jsme do&nbsp;svahu a&nbsp;octli se&nbsp;před zbrusu novou restaurací. No, měla trochu neobvyklý název: Restaurant Bois Bois. Což znamená francouzsky Les Les anebo taky Dřevo Dřevo.</span></p>
          <p class="chunk" data-nb-ref-number="157" data-nb-words="14" data-nb-chars="82"><span class="idea" data-nb-ref-number="157" id="idea157" data-nb-words="14" data-nb-chars="82">Myslím, že&nbsp;je&nbsp;tak právě čas na&nbsp;opožděný oběd nebo předčasnou večeři, navrhl David.</span></p>
          <p class="chunk" data-nb-ref-number="158" data-nb-words="52" data-nb-chars="324"><span class="idea" data-nb-ref-number="158" id="idea158" data-nb-words="52" data-nb-chars="324">Hned od&nbsp;vchodu jsme viděli, že&nbsp;je&nbsp;to&nbsp;slušná, i&nbsp;když dost nacvaknutá hospůdka. Seděli tam pravděpodobně všichni ti, co&nbsp;do&nbsp;těchto končin přijeli holdovat vodním sportům, než zjistili, že&nbsp;kýžená Brněnská přehrada je&nbsp;už&nbsp;jenom obrovský, rychle rozkvétající septik, a&nbsp;skončili proto v&nbsp;Bois Bois, aby své zklamání zapili a&nbsp;zajedli.</span></p>
          <p class="chunk" data-nb-ref-number="159" data-nb-words="56" data-nb-chars="305"><span class="idea" data-nb-ref-number="159" id="idea159" data-nb-words="56" data-nb-chars="305">David se&nbsp;rozhlédl a&nbsp;už nás vedl ke&nbsp;stolu, který se&nbsp;právě uvolňoval. Chvíli jsme stáli stranou a&nbsp;čekali, až&nbsp;si&nbsp;dáma a&nbsp;dva pánové posbírají propriety a&nbsp;až si&nbsp;dáma odváže od&nbsp;nohy stolu ochočenou fretku na&nbsp;obojku, ten ochotný předmět denní potřeby, a&nbsp;pak se&nbsp;ještě usmála na&nbsp;Kryštofa a&nbsp;už se&nbsp;úhledně vytratili.</span></p>
          <p class="chunk" data-nb-ref-number="160" data-nb-words="315" data-nb-chars="1938"><span class="idea" data-nb-ref-number="160" id="idea160" data-nb-words="315" data-nb-chars="1938">V&nbsp;Bois Bois se&nbsp;o&nbsp;nás výtečně postarali. Dostali jsme překvapivě bohatý jídelní lístek a&nbsp;zpytoval jsem Kryštofa, co&nbsp;by&nbsp;si&nbsp;tak dal, ale kýval na&nbsp;všechno jako ta&nbsp;pokladnička na&nbsp;milodary v&nbsp;podobě černouška, co&nbsp;bývala v&nbsp;čase mého dětství v&nbsp;kostele svatého Josefa v&nbsp;Josefské ulici. Spořádal toho nakonec obrovské množství, padalo to&nbsp;do&nbsp;něho jak do&nbsp;těžební jámy (stále mluvím o&nbsp;Kryštofovi), povídali jsme si&nbsp;s&nbsp;Davidem a&nbsp;občas jsem přitom zvedl ruku a&nbsp;přivolal číšníka a&nbsp;objednal svému synovi další chod (klidně shltl škvarkové knedlíky třeba i&nbsp;po sladkém rýžovém nákypu, zmizel v&nbsp;něm i&nbsp;slušný kus skopového a&nbsp;už nám přes hlavy natahoval ruce po&nbsp;telecích medailoncích, které číšník právě přinášel, uvědomoval jsem si, jak ubohá asi bude ústavní strava a&nbsp;že aspoň jednu pořádnou večeři svému synovi sakra dlužím, pohltal tam nakonec všechno, jak jim to&nbsp;tam leželo a&nbsp;běželo, plněného bažanta a&nbsp;dušenou hrušku v&nbsp;červeném víně, ragú z&nbsp;uzených ryb a&nbsp;candáta na&nbsp;smetaně, plněnou cibuli s&nbsp;houbami a&nbsp;bazalkovou majonézu, pomerančový puding s&nbsp;krémem a&nbsp;sibiřské pelmeně, a&nbsp;kuřecí kosti praštěly drceny jeho mohutnými čelistmi, můj Bože, kosti snad jíst nemusíš, Kryštofe!), však jsme tam taky seděli nekonečně dlouho, až&nbsp;do&nbsp;pozdního večera a&nbsp;až na&nbsp;sám práh noci, udělali jsme mastný účet a&nbsp;byli jsme ti&nbsp;nejvytrvalejší hosti, které je&nbsp;nakonec třeba vypudit různými roztomilými manévry, kdy číšníci parádně stepují kolem stolu, aby upoutali pozornost, ale přes paraván našeho zaujatého hovoru (vyprávěl jsem o&nbsp;Mínótaurovi na&nbsp;střeše Hlavního nádraží, ale taky o&nbsp;šukavých průvodech, co&nbsp;táhnou za&nbsp;Zlatovláskou, sotva vytáhnu paty z&nbsp;domu, a&nbsp;znova o&nbsp;snech, skoro nespím, ale kdykoliv zavřu oči, sny se&nbsp;na&nbsp;mě&nbsp;vrhají jak vzteklí psi) a&nbsp;přes Kryštofovu bezuzdnou žranici nepronikl klapot stepujících číšníků, až&nbsp;si&nbsp;konečně bezradný vrchní za&nbsp;našimi zády třikráte přezdvořile odkašlal a&nbsp;vyprovodil nás pak až&nbsp;ke&nbsp;koberci běžícímu od&nbsp;prahu hospůdky do&nbsp;svatostánku noci.</span></p>
        </section>
        <section>
          <p class="chunk" data-nb-ref-number="161" data-nb-words="19" data-nb-chars="105"><span class="idea" data-nb-ref-number="161" id="idea161" data-nb-words="19" data-nb-chars="105">Hodně dlouho jsme pak šli po&nbsp;břehu přehradního jezera. I&nbsp;neodolal jsem a&nbsp;zeptal se&nbsp;Davida, kam nás vedeš?</span></p>
          <p class="chunk" data-nb-ref-number="162" data-nb-words="9" data-nb-chars="47"><span class="idea" data-nb-ref-number="162" id="idea162" data-nb-words="9" data-nb-chars="47">Do&nbsp;jater jednoho z&nbsp;tvých snů. Anebo do&nbsp;sleziny.</span></p>
          <p class="chunk" data-nb-ref-number="163" data-nb-words="22" data-nb-chars="145"><span class="idea" data-nb-ref-number="163" id="idea163" data-nb-words="22" data-nb-chars="145">Ale neměl jsem už&nbsp;smysl pro jeho pythické odpovědi: Víš, Davide, upřímně řečeno, nezapomenutelných zážitků jsem už&nbsp;dneska absolvoval dost a&nbsp;dost.</span></p>
          <p class="chunk" data-nb-ref-number="164" data-nb-words="6" data-nb-chars="31"><span class="idea" data-nb-ref-number="164" id="idea164" data-nb-words="6" data-nb-chars="31">Však právě. Chce to&nbsp;svý finále.</span></p>
          <p class="chunk" data-nb-ref-number="165" data-nb-words="61" data-nb-chars="335"><span class="idea" data-nb-ref-number="165" id="idea165" data-nb-words="61" data-nb-chars="335">Mezitím noci přibylo a&nbsp;tma ještě zahoustla. Šli jsme teď zvolna, co&nbsp;noha nohu mine, protože jsme opravdu na&nbsp;krok neviděli a&nbsp;voda tady byla, jak David upozornil, hned při břehu hluboká, takže kdyby do&nbsp;ní&nbsp;někdo v&nbsp;té tmě zahučel, nebylo by&nbsp;mu&nbsp;pomoci. Ale pak překvapivě vylovil odkudsi baterku a&nbsp;začal nám svítit pod nohy a&nbsp;hned bylo hej.</span></p>
          <p class="chunk" data-nb-ref-number="166" data-nb-words="131" data-nb-chars="766"><span class="idea" data-nb-ref-number="166" id="idea166" data-nb-words="131" data-nb-chars="766">Jakmile jsem měl relativní pocit bezpečí, uvědomil jsem si, že&nbsp;takhle jít v&nbsp;noci podél vody má&nbsp;svůj neskonalý půvab. Mlčeli jsme a&nbsp;slyšeli jen Kryštofovo funění, to&nbsp;si&nbsp;nikdy neodpustil, obloha byla zatažená, po&nbsp;hvězdách ani stopy a&nbsp;taky měsíc kdosi zašantročil. A&nbsp;pak si&nbsp;David začal cosi hvízdat, hvízdal si&nbsp;Posledního kovboje, ale stále ještě jsme nevěděli, kam to&nbsp;vůbec jdeme a&nbsp;co nás čeká, jen co&nbsp;David dohvízdá poslední sloku. Ale nedočkali jsme se&nbsp;poslední sloky. David najednou hvízdání přetrhl. Stál, svítil kolem sebe baterkou, okamžik znejistěl, pak se&nbsp;vrátil po&nbsp;břehu zpátky a&nbsp;ukázal na&nbsp;dva stromy a&nbsp;tam byla v&nbsp;křoví ukryta loďka. Pomohli jsme mu&nbsp;ji&nbsp;zatáhnout na&nbsp;vodu, a&nbsp;když jsme do&nbsp;ní&nbsp;lezli, kývala se&nbsp;tak, že&nbsp;David málem upustil baterku, jak zavrávoral.</span></p>
        </section>
        <section>
          <p class="chunk" data-nb-ref-number="167" data-nb-words="113" data-nb-chars="643"><span class="idea" data-nb-ref-number="167" id="idea167" data-nb-words="113" data-nb-chars="643">V&nbsp;loďce bylo pouze jedno veslo, ale my, zdá se, nikam nespěchali, a&nbsp;tak David hrábl veslem jednou po&nbsp;pravoboku, podruhé po&nbsp;levoboku a&nbsp;pak zas nechal loďku chvíli jen tak plynout, jenom kormidloval. Představoval jsem si, že&nbsp;se&nbsp;zvolna suneme do&nbsp;středu přehrady, a&nbsp;líbilo by&nbsp;se&nbsp;mi, kdyby i&nbsp;teď dál hvízdal Posledního kovboje, ale mlčel. A&nbsp;když jsem se&nbsp;do&nbsp;toho tísnivého ticha trochu zaposlouchal, uslyšel jsem po&nbsp;chvilce nějaké velice kradmé pohyby asi tak sto metrů od&nbsp;nás, jako by&nbsp;se&nbsp;tam ještě něco dalšího sunulo po&nbsp;hladině. Až&nbsp;pak mi&nbsp;došlo, že&nbsp;je&nbsp;to&nbsp;jen ozvěna našeho vlastního pohybu, protože celá přehrada je&nbsp;v&nbsp;noci veliká rezonanční deska.</span></p>
          <p class="chunk" data-nb-ref-number="168" data-nb-words="222" data-nb-chars="1255"><span class="idea" data-nb-ref-number="168" id="idea168" data-nb-words="222" data-nb-chars="1255">A&nbsp;tak dostali jsme se&nbsp;až&nbsp;doprostřed vod. Z&nbsp;čeho soudím? Třeba z&nbsp;té ozvěny, z&nbsp;jejího zvláštního zabarvení. Ale taky z&nbsp;toho, že&nbsp;David přestal veslovat a&nbsp;zklidnil loďku. A&nbsp;měl nás tam, kde nás chtěl mít. Pak řekl Kryštofovi, aby se&nbsp;postavil a&nbsp;posvítil mu&nbsp;k&nbsp;tomu baterkou. A&nbsp;Kryštof se&nbsp;poslušně, i&nbsp;když dlužno říct, že&nbsp;vrávoravě, zvedal, až&nbsp;tam opravdu stál, tak jak na&nbsp;tom balkoně, kde byl ovšem navíc ještě zabalený do&nbsp;balicího a&nbsp;novinového papíru. A&nbsp;dál už&nbsp;to&nbsp;šlo švihem. David do&nbsp;Kryštofa prudce strčil: srazil ho&nbsp;do&nbsp;vody. A&nbsp;podal mi&nbsp;veslo, abych co&nbsp;nejrychleji odvesloval. Seděl jsem tam zkamenělý, neschopen nejmenšího pohybu. A&nbsp;to jsem už&nbsp;uslyšel funění. A&nbsp;David posvítil na&nbsp;pravobok a&nbsp;uviděl jsem, jak se&nbsp;tam vynořila Kryštofova hlava. Bylo mi&nbsp;jasné, že&nbsp;neumí plavat. Zachytil se&nbsp;křečovitě okraje loďky. David mu&nbsp;svítil do&nbsp;obličeje a&nbsp;tak z&nbsp;té naprosté tmy vystupovala teď Kryštofova tvář velice zřetelně. Dostal jsem příležitost uvědomit si, že&nbsp;je&nbsp;mi&nbsp;nejen děsivě podobná (to jsem už&nbsp;přece věděl), ale že&nbsp;je&nbsp;se&nbsp;mnou přímo totožná: je&nbsp;to&nbsp;moje vlastní tvář. Kryštof oslněný baterkou otáčel hlavou a&nbsp;marně se&nbsp;pokoušel najít ve&nbsp;tmě mé&nbsp;oči, ale pak se&nbsp;mu&nbsp;to&nbsp;jakýmsi zlým zázrakem podařilo, najednou se&nbsp;díval přímo na&nbsp;mě&nbsp;a&nbsp;řekl zřetelně: Tati, prosím, tati…</span></p>
          <p class="chunk" data-nb-ref-number="169" data-nb-words="60" data-nb-chars="372"><span class="idea" data-nb-ref-number="169" id="idea169" data-nb-words="60" data-nb-chars="372">A&nbsp;v&nbsp;té chvíli to&nbsp;ve&nbsp;mně vybuchlo. Všechno nashromážděné za&nbsp;celý dnešní den až&nbsp;po&nbsp;tento okamžik poznání. Zvedl jsem veslo a&nbsp;vší silou udeřil Kryštofa do&nbsp;obličeje. A&nbsp;podruhé, potřetí. Pustil se&nbsp;okraje loďky a&nbsp;ponořil se. A&nbsp;zvolna se&nbsp;v&nbsp;té tmě potápěl s&nbsp;nákladem škvarkových knedlíků, cikánské roštěné, telecích medailonků, rýžového nákypu, smaženého sýru, svatebních koláčků…</span></p>
          <p class="chunk" data-nb-ref-number="170" data-nb-words="51" data-nb-chars="325"><span class="idea" data-nb-ref-number="170" id="idea170" data-nb-words="51" data-nb-chars="325">Dlouho jsme tam tiše a&nbsp;nehybně seděli uprostřed jezera a&nbsp;uprostřed noci a&nbsp;naslouchali půlnočním zvonům z&nbsp;kníničského kostelíka na&nbsp;dně přehrady (ty padoucnice krásy, ty&nbsp;rakovino rozkoše, ty&nbsp;tasemnice ze&nbsp;střev věčnosti, ty&nbsp;požehnaná dračí setbo) a&nbsp;pak zas David rozsvítil baterku a&nbsp;úplněk světla putoval po&nbsp;černé hladině kolem.</span></p>
        </section>
        <section>
          <p class="chunk" data-nb-ref-number="171" data-nb-words="40" data-nb-chars="258"><span class="idea" data-nb-ref-number="171" id="idea171" data-nb-words="40" data-nb-chars="258">Nakonec se&nbsp;Zlatovláska odstěhovala na&nbsp;delší čas k&nbsp;televiznímu scenáristovi, k&nbsp;tomu hubenému mladíkovi s&nbsp;myším culíkem. To, co&nbsp;původně vypadalo jen jako drobná milostná epizoda, se&nbsp;přece jenom protáhlo. A&nbsp;Šebestiánovi i&nbsp;Davidovi zbyla jen hořká chuť na&nbsp;patře.</span></p>
          <p class="chunk" data-nb-ref-number="172" data-nb-words="64" data-nb-chars="376"><span class="idea" data-nb-ref-number="172" id="idea172" data-nb-words="64" data-nb-chars="376">Scenárista si&nbsp;nedávno koupil domek v&nbsp;Černých Polích, na&nbsp;Durďákově ulici, vlastně nedaleko hospody U&nbsp;Kaštanů a&nbsp;vlastně nedaleko domu se&nbsp;skleněným rizalitem, v&nbsp;němž, jak víme, bydlel David. A&nbsp;kdykoliv se&nbsp;teď David vracel domů, snažil se&nbsp;nehledět směrem ke&nbsp;scenáristovu domku. Naučil se&nbsp;tam nedívat. Ale to&nbsp;pak musel dokonce na&nbsp;chvíli zavřít oči a&nbsp;vrážet přitom do&nbsp;lidí a&nbsp;do zdí.</span></p>
          <p class="chunk" data-nb-ref-number="173" data-nb-words="152" data-nb-chars="966"><span class="idea" data-nb-ref-number="173" id="idea173" data-nb-words="152" data-nb-chars="966">Ve&nbsp;scenáristově domku byly v&nbsp;prvním poschodí dva pokoje vedle sebe jak zásuvky v&nbsp;příborníku a&nbsp;v&nbsp;přízemí pak velká hala a&nbsp;vedle ní&nbsp;kuchyňka, koupelna a&nbsp;WC (takže když se&nbsp;někdy stalo a&nbsp;scenáristu probudil močový měchýř, musel sestoupit dolů, a&nbsp;přestože se&nbsp;to&nbsp;nestávalo častěji než jednou do&nbsp;měsíce, bez otálení si&nbsp;v&nbsp;bazaru koupil rokokový nočník s&nbsp;andělíčky a&nbsp;prodavačce, co&nbsp;mu&nbsp;ho&nbsp;chtěla zabalit, řekl: A&nbsp;co instruktáž, mé&nbsp;dítě? Ukážete mi, jak se&nbsp;zakoupený předmět používá?). K&nbsp;domku přiléhala i&nbsp;nevelká, trochu zdivočelá zahrada s&nbsp;ovocným stromovím, jabloněmi a&nbsp;třešněmi. A&nbsp;scenárista si&nbsp;okamžitě pořídil elektrickou ruční sekačku a&nbsp;mezi stromy upravil kulatý plácek anglického trávníku, po&nbsp;němž teď důstojně dokolečka běhal ušlechtilý arabský chrt (slugi). Patřil hvězdě televizních seriálů, které se&nbsp;říkalo kuchař, a&nbsp;původně to&nbsp;byl čečenský terorista, o&nbsp;němž scenárista pravil, že&nbsp;má&nbsp;prsty ve&nbsp;všech větších teroristických akcích na&nbsp;území bývalého Sovětského svazu.</span></p>
          <p class="chunk" data-nb-ref-number="174" data-nb-words="9" data-nb-chars="51"><span class="idea" data-nb-ref-number="174" id="idea174" data-nb-words="9" data-nb-chars="51">A&nbsp;proč se&nbsp;mu&nbsp;říká kuchař? chtěla vědět Zlatovláska.</span></p>
          <p class="chunk" data-nb-ref-number="175" data-nb-words="15" data-nb-chars="87"><span class="idea" data-nb-ref-number="175" id="idea175" data-nb-words="15" data-nb-chars="87">Protože k&nbsp;smrti rád vaří. Zlí jazýčkové tvrdí, že&nbsp;je&nbsp;mnohem lepší kuchař než terorista.</span></p>
          <p class="chunk" data-nb-ref-number="176" data-nb-words="35" data-nb-chars="222"><span class="idea" data-nb-ref-number="176" id="idea176" data-nb-words="35" data-nb-chars="222">Scenárista se&nbsp;Zlatovláskou a&nbsp;Kryštofem čekali na&nbsp;televizní štáb, co&nbsp;měl dneska u&nbsp;železničního viaduktu natáčet sekvenci, v&nbsp;níž sice ani Zlatovláska ani Kryštof neúčinkovali, ale scenárista si&nbsp;byl jist, že&nbsp;by&nbsp;to&nbsp;měli vidět.</span></p>
          <p class="chunk" data-nb-ref-number="177" data-nb-words="37" data-nb-chars="235"><span class="idea" data-nb-ref-number="177" id="idea177" data-nb-words="37" data-nb-chars="235">Ve&nbsp;vedlejším pokoji stál kuchař u&nbsp;okna a&nbsp;díval se&nbsp;na&nbsp;svého hladkosrstého arabského chrta běhajícího vytrvale dokolečka a&nbsp;hlavou se&nbsp;mu&nbsp;(kuchařovi, ne&nbsp;chrtovi) zrovna tak dokolečka honily myšlenky, bez kterých by&nbsp;se&nbsp;docela klidně obešel.</span></p>
          <p class="chunk" data-nb-ref-number="178" data-nb-words="19" data-nb-chars="123"><span class="idea" data-nb-ref-number="178" id="idea178" data-nb-words="19" data-nb-chars="123">A&nbsp;pak konečně přijel Adam a&nbsp;přivezl Zlatovlásce ještě nějaké věci z&nbsp;jejího šatníku, které jí&nbsp;posílal starostlivý Šebestián.</span></p>
          <p class="chunk" data-nb-ref-number="179" data-nb-words="16" data-nb-chars="113"><span class="idea" data-nb-ref-number="179" id="idea179" data-nb-words="16" data-nb-chars="113">Přijíždíte jako na&nbsp;zavolanou, zaradoval se&nbsp;scenárista, ve&nbsp;vedlej­ším pokoji je&nbsp;kdosi, kdo potřebuje někam odvézt.</span></p>
          <p class="chunk" data-nb-ref-number="180" data-nb-words="9" data-nb-chars="50"><span class="idea" data-nb-ref-number="180" id="idea180" data-nb-words="9" data-nb-chars="50">A&nbsp;odvezou mě&nbsp;tam, kam potřebuju? zeptal se&nbsp;kuchař.</span></p>
          <p class="chunk" data-nb-ref-number="181" data-nb-words="10" data-nb-chars="71"><span class="idea" data-nb-ref-number="181" id="idea181" data-nb-words="10" data-nb-chars="71">Taxikář vždycky odveze zákazníka tam, kam chce zákazník, potvrdil Adam.</span></p>
          <p class="chunk" data-nb-ref-number="182" data-nb-words="14" data-nb-chars="70"><span class="idea" data-nb-ref-number="182" id="idea182" data-nb-words="14" data-nb-chars="70">Tak to&nbsp;jsem zvědavej, kývl kuchař a&nbsp;šel si&nbsp;na&nbsp;zahradu pro svého chrta.</span></p>
        </section>
        <section>
          <p class="chunk" data-nb-ref-number="183" data-nb-words="290" data-nb-chars="1809"><span class="idea" data-nb-ref-number="183" id="idea183" data-nb-words="290" data-nb-chars="1809">Zatímco uháněli v&nbsp;televizním mikrobusu k&nbsp;železničnímu viaduktu a&nbsp;zatímco stáli dlouho na&nbsp;křižovatkách, zasvěcoval scenárista Zlatovlásku do&nbsp;dalších náležitostí svého televizního románu: Slyšíš dobře, Zlato, přestože ve&nbsp;Francii hrál už&nbsp;kuchař v&nbsp;několika krimifilmech a&nbsp;dostal tam dokonce Césara, což je&nbsp;evropský Oscar, teprve já&nbsp;ho&nbsp;obsazuju do&nbsp;role, která mu&nbsp;právem náleží. Kuchař je&nbsp;v&nbsp;pravém slova smyslu naturščik a&nbsp;umí zahrát pouze teroristu nebo kuchaře, ale ty&nbsp;dva pak hraje s&nbsp;takovým potěšením a&nbsp;takovým espritem, že&nbsp;je&nbsp;radost se&nbsp;dívat. A&nbsp;terorismus, Zlato, je&nbsp;zas nejzávažnějším problémem poslední třetiny našeho století, takže už&nbsp;byl nejvyšší čas něco s&nbsp;tím udělat. A&nbsp;ptáš se, proč zrovna televizní seriál? Tak se&nbsp;podívej, Dostojevskij napsal o&nbsp;terorismu poslední třetiny devatenáctého století velký kolportážní román Běsi, a&nbsp;co jiného je&nbsp;televizní seriál než kolportážní román našich dnů? Tak jako se&nbsp;kdysi lidi těšívali na&nbsp;pokračování románu ve&nbsp;svých novinách, tak se&nbsp;dneska zas těší na&nbsp;další díl seriálu v&nbsp;televizi. Ale to&nbsp;ještě není všechno. Vždyť si&nbsp;vem třeba to&nbsp;střetnutí dítěte a&nbsp;teroristického netvora v&nbsp;samém centru mého televizního románu. I&nbsp;to je&nbsp;cosi, co&nbsp;se&nbsp;dotýká žhavého jádra současnosti. Dnes jsou totiž lidi čím dál víc posedlí dětma. Na&nbsp;jedný straně je&nbsp;stále víc znásilňují, przní, mučí a&nbsp;mordují a&nbsp;objevily se&nbsp;celý šiky sadistických pedofilů a&nbsp;vyrostly továrny na&nbsp;dětskou pornografii a&nbsp;přibylo rodičů, co&nbsp;k&nbsp;smrti týrají své děti, ale na&nbsp;druhý straně vidí dnes lidi v&nbsp;dětech jakési přímo mesiáše a&nbsp;obracejí se&nbsp;k&nbsp;nim jako ke&nbsp;spasitelům, přinejmenším jako ke&nbsp;spasitelům filmových příběhů. V&nbsp;pornobyznysu a&nbsp;v&nbsp;hollywoodských snech, Zlato, dneska už&nbsp;ne&nbsp;sexbomby, ale děti jsou ten nejžádanější artikl. Konec století patří terorismu a&nbsp;dětem, takže je&nbsp;dobré spřáhnout v&nbsp;jednom příběhu obojí.</span></p>
          <p class="chunk" data-nb-ref-number="184" data-nb-words="13" data-nb-chars="81"><span class="idea" data-nb-ref-number="184" id="idea184" data-nb-words="13" data-nb-chars="81">Doufám, že&nbsp;v&nbsp;tom seriálu budu hrát toho teroristickýho netvora, ozval se&nbsp;Kryštof.</span></p>
          <p class="chunk" data-nb-ref-number="185" data-nb-words="11" data-nb-chars="61"><span class="idea" data-nb-ref-number="185" id="idea185" data-nb-words="11" data-nb-chars="61">Jak jinak, smál se&nbsp;scenárista, a&nbsp;kuchař bude hrát toho prcka.</span></p>
          <p class="chunk" data-nb-ref-number="186" data-nb-words="8" data-nb-chars="52"><span class="idea" data-nb-ref-number="186" id="idea186" data-nb-words="8" data-nb-chars="52">Takže budu smět kuchaře znásilnit, zprznit a&nbsp;utýrat?</span></p>
          <p class="chunk" data-nb-ref-number="187" data-nb-words="12" data-nb-chars="71"><span class="idea" data-nb-ref-number="187" id="idea187" data-nb-words="12" data-nb-chars="71">To&nbsp;víš, miláčku, přesně tohle se&nbsp;od&nbsp;tebe čeká, ujistila ho&nbsp;Zlatovláska.</span></p>
        </section>
        <section>
          <p class="chunk" data-nb-ref-number="188" data-nb-words="8" data-nb-chars="41"><span class="idea" data-nb-ref-number="188" id="idea188" data-nb-words="8" data-nb-chars="41">Mohl bych teda vědět, kam vás mám zavézt?</span></p>
          <p class="chunk" data-nb-ref-number="189" data-nb-words="16" data-nb-chars="88"><span class="idea" data-nb-ref-number="189" id="idea189" data-nb-words="16" data-nb-chars="88">Zatím jedou pořád rovně, pak jim zas povím. Voni se&nbsp;jmenujou Adam, ale jak plným jménem?</span></p>
          <p class="chunk" data-nb-ref-number="190" data-nb-words="2" data-nb-chars="15"><span class="idea" data-nb-ref-number="190" id="idea190" data-nb-words="2" data-nb-chars="15">Adam Obkročník.</span></p>
          <p class="chunk" data-nb-ref-number="191" data-nb-words="13" data-nb-chars="79"><span class="idea" data-nb-ref-number="191" id="idea191" data-nb-words="13" data-nb-chars="79">Poslouchajou, zeptal se&nbsp;kuchař podezřívavě, a&nbsp;nesetkal jsem se&nbsp;s&nbsp;nima už&nbsp;někdy?</span></p>
          <p class="chunk" data-nb-ref-number="192" data-nb-words="11" data-nb-chars="67"><span class="idea" data-nb-ref-number="192" id="idea192" data-nb-words="11" data-nb-chars="67">To&nbsp;je&nbsp;vyloučeno, pane kuchař, protože já&nbsp;si&nbsp;svý zákazníky pamatuju.</span></p>
          <p class="chunk" data-nb-ref-number="193" data-nb-words="22" data-nb-chars="122"><span class="idea" data-nb-ref-number="193" id="idea193" data-nb-words="22" data-nb-chars="122">Tak to&nbsp;jim chválím. I&nbsp;já si&nbsp;svý zákazníky pamatuju. Ale ještě budu mít otázečku. Čím byli předtím, než se&nbsp;stali taxikářem?</span></p>
          <p class="chunk" data-nb-ref-number="194" data-nb-words="18" data-nb-chars="106"><span class="idea" data-nb-ref-number="194" id="idea194" data-nb-words="18" data-nb-chars="106">Ještě za&nbsp;komunistů jsem byl řidičem autobusů. Ale to&nbsp;už&nbsp;je&nbsp;fakt dávno. Jezdíval jsem na&nbsp;lince Brno-Zvolen.</span></p>
          <p class="chunk" data-nb-ref-number="195" data-nb-words="7" data-nb-chars="39"><span class="idea" data-nb-ref-number="195" id="idea195" data-nb-words="7" data-nb-chars="39">A&nbsp;chtějí opravdu vědět, kam mě&nbsp;povezou?</span></p>
          <p class="chunk" data-nb-ref-number="196" data-nb-words="10" data-nb-chars="54"><span class="idea" data-nb-ref-number="196" id="idea196" data-nb-words="10" data-nb-chars="54">Nezlobte se, pane kuchař, ale to&nbsp;by&nbsp;měl taxikář vědět.</span></p>
          <p class="chunk" data-nb-ref-number="197" data-nb-words="13" data-nb-chars="73"><span class="idea" data-nb-ref-number="197" id="idea197" data-nb-words="13" data-nb-chars="73">Tak jo, povím jim to. Pojedem do&nbsp;hlubin mý&nbsp;zasraný duše, pane Obkročníku.</span></p>
          <p class="chunk" data-nb-ref-number="198" data-nb-words="5" data-nb-chars="28"><span class="idea" data-nb-ref-number="198" id="idea198" data-nb-words="5" data-nb-chars="28">Tušil jsem to, přiznal Adam.</span></p>
          <p class="chunk" data-nb-ref-number="199" data-nb-words="14" data-nb-chars="84"><span class="idea" data-nb-ref-number="199" id="idea199" data-nb-words="14" data-nb-chars="84">Taxík projel mezitím Pisárkami a&nbsp;pokračoval směrem na&nbsp;Jundrov, na&nbsp;Komín a&nbsp;na Bystrc.</span></p>
        </section>
        <section>
          <p class="chunk" data-nb-ref-number="200" data-nb-words="129" data-nb-chars="788"><span class="idea" data-nb-ref-number="200" id="idea200" data-nb-words="129" data-nb-chars="788">Mezi Zvonařkou a&nbsp;čtvrtí nazvanou výstražně Štýřice stojí kamenný železniční viadukt, na&nbsp;němž už, marná sláva, stáří zanechalo své hnědé jaterní skvrny. Pod viaduktem však dosud běží cesta a&nbsp;dokonce teď i&nbsp;čerstvě značená bicyklistická stezka a&nbsp;hned vedle je&nbsp;frekventovaná silnice a&nbsp;pod dvěma oblouky viaduktu teče řeka Svratka, která je&nbsp;tady ovšem tak mělká, že&nbsp;když sem sebevražedně zabloudí ryba, dře hlasitě břichem o&nbsp;dno, a&nbsp;jen vloni při záplavách šplhala voda po&nbsp;pilířích a&nbsp;nesla, co&nbsp;kde nakradla, a&nbsp;pokud si&nbsp;vzpomínám, tak i&nbsp;nějaký špatně nacpaný strožok čili naprcanú bělicu, jak jsme tomu říkali na&nbsp;vojně. Teď je&nbsp;ovšem voda zas jen při dně a&nbsp;scenárista se&nbsp;otráveně dívá do&nbsp;koryta Svratky. Z&nbsp;televizního mikrobusu vystoupí televizní štáb s&nbsp;televizním vercajkem a&nbsp;líně se&nbsp;rozhlížejí.</span></p>
          <p class="chunk" data-nb-ref-number="201" data-nb-words="26" data-nb-chars="167"><span class="idea" data-nb-ref-number="201" id="idea201" data-nb-words="26" data-nb-chars="167">Nikam, chlapci, nechoďte, hnedka začínáme! varuje scenárista, který je&nbsp;tady i&nbsp;režisérem. A&nbsp;ukáže se, že&nbsp;má&nbsp;pravdu, protože překvapivě včas přijíždí i&nbsp;mikrobus s&nbsp;herci.</span></p>
          <p class="chunk" data-nb-ref-number="202" data-nb-words="18" data-nb-chars="118"><span class="idea" data-nb-ref-number="202" id="idea202" data-nb-words="18" data-nb-chars="118">Tady se&nbsp;teď srazí policajti s&nbsp;kuchařovým gangem, vysvětluje scenárista a&nbsp;ukazuje do&nbsp;ubohého koryta řeky pod viaduktem.</span></p>
          <p class="chunk" data-nb-ref-number="203" data-nb-words="21" data-nb-chars="141"><span class="idea" data-nb-ref-number="203" id="idea203" data-nb-words="21" data-nb-chars="141">Tak bacha, bacha, protestuje Zlatovláska, neříkals tak náhodou, že&nbsp;Šakal vždycky a&nbsp;zásadně pracuje sám? Kde teď najednou sebral nějakej gang?</span></p>
          <p class="chunk" data-nb-ref-number="204" data-nb-words="67" data-nb-chars="397"><span class="idea" data-nb-ref-number="204" id="idea204" data-nb-words="67" data-nb-chars="397">To&nbsp;platilo až&nbsp;dosud, až&nbsp;dosud byl kuchař vlk samotář, či&nbsp;chceš-li Šakal samotář. Ale teď se&nbsp;poprvé v&nbsp;životě octl v&nbsp;situaci, že&nbsp;po&nbsp;něm někdo cíleně jde. A&nbsp;proto se&nbsp;taky brání netypickým způsobem. Najme si&nbsp;gang kavkazských zabijáků, který pročesává Brno a&nbsp;hledá toho kluka, co&nbsp;odkryl Šakalovu anonymitu. A&nbsp;tuhle scénu si&nbsp;tak trochu představuju, jako když za&nbsp;války gestapo hledalo ilegální vysílačku.</span></p>
          <p class="chunk" data-nb-ref-number="205" data-nb-words="4" data-nb-chars="31"><span class="idea" data-nb-ref-number="205" id="idea205" data-nb-words="4" data-nb-chars="31">Tou vysílačkou myslíš Kryštofa?</span></p>
        </section>
        <section>
          <p class="chunk" data-nb-ref-number="206" data-nb-words="62" data-nb-chars="349"><span class="idea" data-nb-ref-number="206" id="idea206" data-nb-words="62" data-nb-chars="349">Adam s&nbsp;kuchařem jezdí stále cikcak Brnem, a&nbsp;to už&nbsp;Adamovi došlo, co&nbsp;se&nbsp;po&nbsp;něm chce. Kuchařovi totiž celá ta&nbsp;jízda slouží jen jako ušní zpověď, pojízdná zpovědnice (a to&nbsp;je&nbsp;ta&nbsp;cesta do&nbsp;hlubin jeho zasraný duše). Klečí vzadu na&nbsp;sedadle vedle svého arabského chrta a&nbsp;naklání se&nbsp;přes opěradlo vedle řidiče a&nbsp;do Adamova ouška vypráví svůj životní příběh:</span></p>
          <p class="chunk" data-nb-ref-number="207" data-nb-words="227" data-nb-chars="1371"><span class="idea" data-nb-ref-number="207" id="idea207" data-nb-words="227" data-nb-chars="1371">Můj dědeček byl bělogvardějec a&nbsp;padl mlád. Ale jeho smrt nebyla marná: zkokotila naše osudy na&nbsp;další tři generace. A&nbsp;dědeček se&nbsp;tak stal nesmrtelným, protože žil dál v&nbsp;našich kádrových materiálech. Otec skončil na&nbsp;čísi udání v&nbsp;lágru na&nbsp;Soloveckých ostrovech a&nbsp;matka dožila svůj život v&nbsp;blázinci. Za&nbsp;mnou pak poslali svýho člověka a&nbsp;ten mi&nbsp;řekl: Máš sice po&nbsp;dědečkovi a&nbsp;po rodičích kádrovej škraloup, ale lidi se&nbsp;škraloupama, když se&nbsp;vyvedou, jsou z&nbsp;nejnadanějších. Dostaneš příležitost to&nbsp;prokázat. A&nbsp;napřed jsem ve&nbsp;fabrice donášel na&nbsp;svý mistry, pak koho jsem potkal, toho jim udal, až&nbsp;mě&nbsp;nakonec vzali mezi sebe, protože jim došlo, že&nbsp;kdyby můj otec vstal z&nbsp;mrtvých, znova jim ho&nbsp;prásknu. Oženili mě&nbsp;s&nbsp;partajnicí a&nbsp;otevřeli mi&nbsp;svůj svět. Moje manželka byla druhá nejmocnější ženská v&nbsp;gubernii, sám Leonid Iljič ji&nbsp;občas obskočil a&nbsp;já se&nbsp;tak stal kádrovou rezervou. Ale dřív než jsem se&nbsp;stačil fakticky vyšvihnout, všechno už&nbsp;bylo zase jinak. Rozsypal se&nbsp;Sovětský svaz a&nbsp;mí šéfové přešli do&nbsp;trochu jiných rezortů. Ale ukázalo se, že&nbsp;právě tam jsem nejlepší. Stal jsem se&nbsp;teroristou bez bázně a&nbsp;hany a&nbsp;čiperně uspokojoval rozmanité zakázky, jako odklidit někoho hlídaného tou nejspolehlivější ochrankou, anebo rozdmýchat kdesi lokální konflikt. A&nbsp;určitě bych v&nbsp;té branži setrval, kdybych neobjevil, že&nbsp;existuje ještě cosi, co&nbsp;mě&nbsp;daleko víc uspokojuje: můj herecký talent.</span></p>
        </section>
        <section>
          <p class="chunk" data-nb-ref-number="208" data-nb-words="70" data-nb-chars="445"><span class="idea" data-nb-ref-number="208" id="idea208" data-nb-words="70" data-nb-chars="445">Řekl jsem to&nbsp;blbě, přiznal scenárista, Kryštof samozřejmě není vysílačkou, Kryštof je&nbsp;přijímač, senzibilní přijímač. Vždyť co&nbsp;přece dělá? Sleduje Šakalovy pohyby, protože je&nbsp;na&nbsp;něho vyladěnej, přijímá kuchařův obraz, vidí ho&nbsp;v&nbsp;hlavě jak na&nbsp;monitoru. Nevidí ho&nbsp;sice nepřetržitě, ale rozhodně tak často, že&nbsp;může jeho směrem navádět celý policejní sbor, Zlato. A&nbsp;dělá tak z&nbsp;kuchaře štvance. A&nbsp;proto si&nbsp;kuchař najme zabijáky, aby zas našli Kryštofa.</span></p>
          <p class="chunk" data-nb-ref-number="209" data-nb-words="34" data-nb-chars="218"><span class="idea" data-nb-ref-number="209" id="idea209" data-nb-words="34" data-nb-chars="218">Z&nbsp;druhého mikrobusu vylezou herci. Čtyři jsou v&nbsp;policejních uniformách. A&nbsp;tři v&nbsp;dobře padnoucích oblecích. A&nbsp;na ty&nbsp;ukáže Zlatovláska: A&nbsp;tohle jsou ti&nbsp;Šakalovi gangsteři? Ti, co&nbsp;obracejí Brno naruby, hledajíce Kryštofa?</span></p>
          <p class="chunk" data-nb-ref-number="210" data-nb-words="26" data-nb-chars="166"><span class="idea" data-nb-ref-number="210" id="idea210" data-nb-words="26" data-nb-chars="166">Připouštím, že&nbsp;vypadají spíš jako bankéři, jako byznysmeni, jako emeritní senátoři, ale to&nbsp;je&nbsp;právě záměr velkého manipulátora. A&nbsp;teď se, Zlato, podívej, co&nbsp;se&nbsp;stane.</span></p>
          <p class="chunk" data-nb-ref-number="211" data-nb-words="240" data-nb-chars="1437"><span class="idea" data-nb-ref-number="211" id="idea211" data-nb-words="240" data-nb-chars="1437">A&nbsp;scenárista, jsa teď ovšem do&nbsp;morku kostí i&nbsp;režisérem, jde za&nbsp;kameramanem a&nbsp;ukazuje mu, odkud a&nbsp;jak má&nbsp;brát břeh před železničním viaduktem, a&nbsp;celý štáb se&nbsp;dává do&nbsp;pohybu a&nbsp;tři herci v&nbsp;dobře padnoucích oblecích jdou kamsi dozadu, dokud je&nbsp;režisér zvednutou rukou nezastaví. Pak se&nbsp;už&nbsp;podívají jeden na&nbsp;druhého a&nbsp;zují si&nbsp;boty, svážou je&nbsp;tkaničkami a&nbsp;přehodí jak vandráci přes ramena a&nbsp;přelezou bílé zábradlí a&nbsp;spouští se&nbsp;opatrně po&nbsp;kamenné navigaci do&nbsp;koryta řeky. Je&nbsp;jeden z&nbsp;posledních nádherných dnů odcházejícího léta. Jdou s&nbsp;vyhrnutými nohavicemi prostředkem mělké Svratky, vždyť je&nbsp;tam sotva po&nbsp;kotníky, vyhýbají se&nbsp;kluzkým kamenům pod hladinou, kamera si&nbsp;je&nbsp;hlídá a&nbsp;scenárista ukazuje směr a&nbsp;rychlost pohybu. Ti&nbsp;tři Šakalovi gangsteři jsou ryzí horalé z&nbsp;Kavkazu, kterým uprostřed Brna, kde teď tráví svůj čas, chybí aspoň kousek kavkazské oblohy, a&nbsp;tak když nečekaně narazí na&nbsp;přece jenom jakousi říčku, která sice nezrcadlí nebe, ale přece jenom trochu teče a&nbsp;pění se, propukne to&nbsp;v&nbsp;nich nezvládnutelně: jdou s&nbsp;těmi vyhrnutými nohavicemi těch svých nejparádnějších obleků, dokonce si&nbsp;snad hvízdají nějakou písničku a&nbsp;ten, co&nbsp;je&nbsp;vpředu, se&nbsp;teď otočí a&nbsp;rozpřaženýma rukama couvá dozadu a&nbsp;diriguje ty&nbsp;dva hvízdající, jako by&nbsp;úplně zapomněli, jaké tady mají poslání a&nbsp;že jsou zabijáci, a&nbsp;ne kavkazští kluci, a&nbsp;že tohle není horský potok, ale ošklivá mělká řeka, zabarvená místy do&nbsp;kafé braun a&nbsp;místy zas řasami do&nbsp;svinibrodské zeleně.</span></p>
        </section>
        <section>
          <p class="chunk" data-nb-ref-number="212" data-nb-words="64" data-nb-chars="381"><span class="idea" data-nb-ref-number="212" id="idea212" data-nb-words="64" data-nb-chars="381">Závidím vám, Adame Obkročníku, řekl kuchař, protože jste nikdy nepoznal, jakým mukám je&nbsp;vystaven každý, kdo se&nbsp;jako já&nbsp;zapletl s&nbsp;múzami. Ze&nbsp;dne na&nbsp;den jsem opustil bohabojnou teroristickou profesi, a&nbsp;než jsem se&nbsp;nadál, byl jsem filmovou hvězdou, a&nbsp;než jsem se&nbsp;nadál podruhé, dostal jsem za&nbsp;roli snajpra ve&nbsp;filmu Dlouhá noc v&nbsp;krátkém dni francouzského Césara, což je&nbsp;evropský Oscar.</span></p>
          <p class="chunk" data-nb-ref-number="213" data-nb-words="55" data-nb-chars="355"><span class="idea" data-nb-ref-number="213" id="idea213" data-nb-words="55" data-nb-chars="355">Taxík bloudil Brnem jak Jeník s&nbsp;Mařenkou začarovaným lesem a&nbsp;kuchař chrlil přiznání za&nbsp;vyznáním a&nbsp;vyznání za&nbsp;přiznáním, jedno nestydatější než druhé, úplný průjem upřímnosti, takže si&nbsp;Adam říkal, že&nbsp;místo toho by&nbsp;raději celou noc jezdil po&nbsp;vymlácených okresních silnicích, ale teď už&nbsp;neměl na&nbsp;vybranou, taxikář vždycky zaveze zákazníka, kam chce zákazník.</span></p>
          <p class="chunk" data-nb-ref-number="214" data-nb-words="126" data-nb-chars="761"><span class="idea" data-nb-ref-number="214" id="idea214" data-nb-words="126" data-nb-chars="761">Ptáte se, proč jsem přijal roli v&nbsp;seriálu, jehož podstatná část se&nbsp;odehraje tady, v&nbsp;tomhle zaprděném městě, když si&nbsp;můžu po&nbsp;libosti vybírat mezi světovými režiséry a&nbsp;nejlepšími producenty? A&nbsp;proč mám zapotřebí dívat se&nbsp;na&nbsp;tak ohavné zmaštěniny, jako je&nbsp;tohle Boby centrum (a kuchař hodil hlavou ke&nbsp;komplexu budov za&nbsp;okýnkem taxíku), a&nbsp;dýchat vzduch stoupající ze&nbsp;zplesnivělé Brněnské přehrady? Proč? Skutečný herec je&nbsp;totiž kdykoliv připraven položit život za&nbsp;svou roli. Už&nbsp;když jsem si&nbsp;poprvé četl scénář toho seriálu, cítil jsem se&nbsp;vymrštěn a&nbsp;letěl jsem mohutným obloukem&nbsp;– rozumějte, takovou trampolínou byl už&nbsp;pouhý scénář&nbsp;– a&nbsp;když jsem zas dopadl, začal jsem se&nbsp;honem učit česky, protože jsem přesvědčen o&nbsp;tom, že&nbsp;i&nbsp;ten nejlepší dabing vždycky zprasí dílo.</span></p>
        </section>
        <section>
          <p class="chunk" data-nb-ref-number="215" data-nb-words="109" data-nb-chars="665"><span class="idea" data-nb-ref-number="215" id="idea215" data-nb-words="109" data-nb-chars="665">Tři pánové, oblečeni jak emeritní senátoři, však s&nbsp;povytaženými nohavicemi, šli středem Svratky, kde byl tak líný proud, že&nbsp;sotva čeřil trsy vodní trávy. V&nbsp;srdcích jim stále ještě zvučely kavkazské struny a&nbsp;v&nbsp;duších měli jak na&nbsp;posvátných vrcholcích velehor. A&nbsp;tak není divu, že&nbsp;pro tu&nbsp;chvíli zapomněli, že&nbsp;jsou nedaleko centra hlučného města a&nbsp;že za&nbsp;jejich zády je&nbsp;obrovská a&nbsp;nepřetržitě hlučící křižovatka a&nbsp;před nimi že&nbsp;se&nbsp;po&nbsp;viaduktu vleče dlouhý nákladní vlak s&nbsp;cisternami a&nbsp;po jejich levoboku stojí první brněnský věžák, chmurná a&nbsp;otlučená budova, postavená kdysi dávno s&nbsp;tak uzounkým schodištěm, že&nbsp;tam pak nájemníkům museli podávat nábytek jeřábama do&nbsp;oken.</span></p>
          <p class="chunk" data-nb-ref-number="216" data-nb-words="102" data-nb-chars="556"><span class="idea" data-nb-ref-number="216" id="idea216" data-nb-words="102" data-nb-chars="556">Je&nbsp;to&nbsp;kromobyčejný pohled, jak tam jdou korytem řeky, oblečeni jak na&nbsp;sponzorskou recepci. A&nbsp;mezi zvědavci na&nbsp;břehu se&nbsp;objeví i&nbsp;městský policajt. Ale protože je&nbsp;to&nbsp;přece jenom policajt, tak neodolá a&nbsp;zakřičí na&nbsp;ty&nbsp;tři rozjařence. A&nbsp;dál už&nbsp;to&nbsp;jde ráz na&nbsp;ráz. Jeden z&nbsp;teroristů udělá rychlý pohyb a&nbsp;zpod paže se&nbsp;mu&nbsp;zableskne. Policajt padá na&nbsp;břeh, a&nbsp;to už&nbsp;všichni tři zabijáci drží zbraně a&nbsp;utíkají k&nbsp;viaduktu, vběhnou mezi jeho dva oblouky, schovají se&nbsp;za&nbsp;pilíře, okamžik čekají, pak ten první kryje ostatní a&nbsp;ti rychle mizí a&nbsp;první se&nbsp;vzápětí přidá k&nbsp;nim.</span></p>
          <p class="chunk" data-nb-ref-number="217" data-nb-words="103" data-nb-chars="602"><span class="idea" data-nb-ref-number="217" id="idea217" data-nb-words="103" data-nb-chars="602">Smrtelně raněný policajt se&nbsp;ještě pokouší nadzvednout, ale už&nbsp;jen s&nbsp;tím výsledkem, že&nbsp;se&nbsp;převrátí a&nbsp;skutálí po&nbsp;strmém břehu a&nbsp;spadne po&nbsp;srázné navigaci do&nbsp;řeky. (Ve skutečnosti samozřejmě nespadne. Kamera ho&nbsp;zabírá, když přeleze zábradlí a&nbsp;křičí na&nbsp;mafiány a&nbsp;když se&nbsp;smrtelně zraněný skutálí po&nbsp;břehu, ale mimo kameru je&nbsp;už&nbsp;lešení, postavené při navigaci, a&nbsp;tam se&nbsp;herec zachytí a&nbsp;pohodlně sleze dolů.) Leží teď v&nbsp;řece na&nbsp;zádech, ale protože je&nbsp;tam mělko, voda mu&nbsp;nepřekrývá celý obličej a&nbsp;policajtský frňák tam stojí jak nějaký splávek a&nbsp;simulovaný pramének krve se&nbsp;vydal po&nbsp;hladině směrem k&nbsp;viaduktu.</span></p>
          <p class="chunk" data-nb-ref-number="218" data-nb-words="15" data-nb-chars="91"><span class="idea" data-nb-ref-number="218" id="idea218" data-nb-words="15" data-nb-chars="91">Myslím, že&nbsp;je&nbsp;to&nbsp;dobrý, říká spokojený scenárista, ale stejně si&nbsp;to&nbsp;ještě třikrát střihnem.</span></p>
          <p class="chunk" data-nb-ref-number="219" data-nb-words="51" data-nb-chars="299"><span class="idea" data-nb-ref-number="219" id="idea219" data-nb-words="51" data-nb-chars="299">Herec, co&nbsp;hraje policajta, vylézá z&nbsp;řeky, mokrý a&nbsp;ověšený zeleným a&nbsp;hnědým slizem, prská a&nbsp;obličej si&nbsp;otírá ručníkem, který mu&nbsp;rychle někdo podá. Ale zpátky už&nbsp;chválabohu nebude muset, i&nbsp;když se&nbsp;scéna ještě třikrát zopakuje. Teď už&nbsp;ho&nbsp;postupně vystřídají ti&nbsp;další tři, ti&nbsp;v&nbsp;ještě suchých uniformách.</span></p>
        </section>
        <section>
          <p class="chunk" data-nb-ref-number="220" data-nb-words="131" data-nb-chars="758"><span class="idea" data-nb-ref-number="220" id="idea220" data-nb-words="131" data-nb-chars="758">Teprve v&nbsp;tomhle seriálu mám, Adame, pocit, že&nbsp;opravdu hraju sám sebe a&nbsp;že se&nbsp;do&nbsp;toho můžu naplno vložit! A&nbsp;taky jim ještě povím, že&nbsp;ten nápad s&nbsp;děckem jako mým protihráčem, to&nbsp;je&nbsp;terno! Jakýsi běženec, jehož původ nikdo nezná, zázračné dítě s&nbsp;obrovským nábojem senzibila, sedí teď někde v&nbsp;tomhle městě a&nbsp;vidí mě&nbsp;tím svým vnitřním zrakem jako skrytou kamerou! Kamkoliv se&nbsp;přemístím, ten kluk o&nbsp;mně ví, není kam uhnout, celý svět je&nbsp;najednou malý! A&nbsp;tak nemám jinou možnost, když nechcu, aby mě&nbsp;dostali. Nemám jinou možnost a&nbsp;posílám za&nbsp;ním tři zabijáky, pročesávají město, hledají ho, zvláštní sorta, děsivě mně oddaní, nebojí se&nbsp;ničeho, ani vlastní smrti, a&nbsp;navíc mají něco, co&nbsp;najdeš jenom tam na&nbsp;Kavkaze, totiž schopnost vyslídit senzibila a&nbsp;zneškodnit ho.</span></p>
        </section>
        <section>
          <p class="chunk" data-nb-ref-number="221" data-nb-words="50" data-nb-chars="317"><span class="idea" data-nb-ref-number="221" id="idea221" data-nb-words="50" data-nb-chars="317">Dneska bych ještě chtěl udělat kousek útěku těch tří zabijáků, vysvětluje scenárista. Tady zezadu se&nbsp;vyšplhají po&nbsp;traverzách a&nbsp;skobách až&nbsp;na&nbsp;viadukt a&nbsp;pak by&nbsp;se&nbsp;mi, chlapci, líbilo, kdyby aspoň někdo z&nbsp;vás hereckých primadon projevil tolik nesmlouvavé odvahy a&nbsp;před přímým zrakem kamery naskočil na&nbsp;projíždějící vlak.</span></p>
          <p class="chunk" data-nb-ref-number="222" data-nb-words="35" data-nb-chars="226"><span class="idea" data-nb-ref-number="222" id="idea222" data-nb-words="35" data-nb-chars="226">Tak pozor! protestuje kdosi z&nbsp;televizního štábu, s&nbsp;něčím takovým se&nbsp;přece původně vůbec nepočítalo! Taková věc se&nbsp;musí předem zajistit jak z&nbsp;hlediska bezpečnosti práce, tak z&nbsp;hlediska železničního provozu. Rád bych upozornil&nbsp;–</span></p>
          <p class="chunk" data-nb-ref-number="223" data-nb-words="34" data-nb-chars="211"><span class="idea" data-nb-ref-number="223" id="idea223" data-nb-words="34" data-nb-chars="211">Ale tady ho&nbsp;scenárista rázně přeruší. Je&nbsp;proslulý tím, že&nbsp;v&nbsp;takových okamžicích, jako je&nbsp;tenhle, nesnáší odpor, svou práci nadřazuje všemu a&nbsp;překážky smete mávnutím ruky. A&nbsp;všechny okamžitě získá na&nbsp;svou stranu.</span></p>
          <p class="chunk" data-nb-ref-number="224" data-nb-words="25" data-nb-chars="169"><span class="idea" data-nb-ref-number="224" id="idea224" data-nb-words="25" data-nb-chars="169">Přijíždí další nákladní vlak. Herci, co&nbsp;hrají kavkazské zabijáky, naskakovali naposledy na&nbsp;jedoucí vlaky jako kluci a&nbsp;mezitím se&nbsp;jim reflexy zpomalily a&nbsp;vlaky zrychlily.</span></p>
        </section>
        <section>
          <p class="chunk" data-nb-ref-number="225" data-nb-words="160" data-nb-chars="955"><span class="idea" data-nb-ref-number="225" id="idea225" data-nb-words="160" data-nb-chars="955">Adame Obkročníku, říká zas kuchař, jak velice si&nbsp;jich vážím jako obratného taxikáře, který se&nbsp;promáčkne každou dopravní skulinkou, tak mě&nbsp;zároveň děsivě serou, protože když na&nbsp;ně&nbsp;člověk takhle mluví, třeba i&nbsp;zezadu a&nbsp;opřený lokty o&nbsp;sedadlo vedle nich, měli by&nbsp;přece jen projevit trošku víc lidské sdílnosti a&nbsp;občas taky aspoň škubnutím ramene dát najevo, že&nbsp;mi&nbsp;jaksi rozumijou a&nbsp;s&nbsp;potěšením nahlížijou do&nbsp;mých smutků i&nbsp;radostí, co&nbsp;říkajou? Správně, jsem po&nbsp;Carlosovi jedničkou světového terorismu, to&nbsp;už&nbsp;mi&nbsp;nikdo neupře, ale žít svůj životní úděl a&nbsp;hrát ho, to&nbsp;je&nbsp;podstatný rozdíl: teprve když sám sebe hraju, dozvím se&nbsp;všechno o&nbsp;sobě. Vždyť všechno, co&nbsp;žijeme, žijeme nakonec jenom proto, aby to&nbsp;pak ti&nbsp;nejlepší z&nbsp;nás mohli zahrát! Svět je&nbsp;tady jen proto, aby mohl být převeden ve&nbsp;svou nesmrtelnou repliku, a&nbsp;teprve jako herec hrající teroristu spouštím se&nbsp;do&nbsp;samé artéské studny terorismu. Ale myslím, že&nbsp;si&nbsp;tady vystoupím, člověče Adame, zastavijou mi.</span></p>
          <p class="chunk" data-nb-ref-number="226" data-nb-words="28" data-nb-chars="154"><span class="idea" data-nb-ref-number="226" id="idea226" data-nb-words="28" data-nb-chars="154">A&nbsp;kuchař opravdu vystupuje a&nbsp;mlaskne a&nbsp;tu za&nbsp;ním vyskočí arabský chrt a&nbsp;ocitnou se&nbsp;tak v&nbsp;Bystrci, pod Mniší horou, a&nbsp;stoupají pomalu k&nbsp;zoologické zahradě.</span></p>
          <p class="chunk" data-nb-ref-number="227" data-nb-words="11" data-nb-chars="54"><span class="idea" data-nb-ref-number="227" id="idea227" data-nb-words="11" data-nb-chars="54">Měl bych k&nbsp;vám ještě jednu otázku, zavolá za&nbsp;ním Adam.</span></p>
          <p class="chunk" data-nb-ref-number="228" data-nb-words="15" data-nb-chars="81"><span class="idea" data-nb-ref-number="228" id="idea228" data-nb-words="15" data-nb-chars="81">Kuchař se&nbsp;ohlídne: Účet za&nbsp;taxík vám za&nbsp;mě&nbsp;zaplatí scenárista. To&nbsp;byla ta&nbsp;otázka?</span></p>
          <p class="chunk" data-nb-ref-number="229" data-nb-words="11" data-nb-chars="58"><span class="idea" data-nb-ref-number="229" id="idea229" data-nb-words="11" data-nb-chars="58">Ale kdepak, chtěl jsem se&nbsp;vás zeptat na&nbsp;cosi zcela jinýho.</span></p>
          <p class="chunk" data-nb-ref-number="230" data-nb-words="4" data-nb-chars="20"><span class="idea" data-nb-ref-number="230" id="idea230" data-nb-words="4" data-nb-chars="20">Vida. Tak se&nbsp;ptajou.</span></p>
          <p class="chunk" data-nb-ref-number="231" data-nb-words="20" data-nb-chars="120"><span class="idea" data-nb-ref-number="231" id="idea231" data-nb-words="20" data-nb-chars="120">Vždycky jsem se&nbsp;vás chtěl zeptat, jestli je&nbsp;pravda, že&nbsp;jste vynikající kuchař? A&nbsp;možná ještě lepší kuchař než terorista?</span></p>
          <p class="chunk" data-nb-ref-number="232" data-nb-words="132" data-nb-chars="755"><span class="idea" data-nb-ref-number="232" id="idea232" data-nb-words="132" data-nb-chars="755">Nevěřijou, Adame, všemu, co&nbsp;se&nbsp;říká. Kuchař, to&nbsp;není víc než legenda a&nbsp;pouhé přízvisko. Opak je&nbsp;pravdou. Dovedu si&nbsp;uvařit jenom kafe a&nbsp;instantní polívku. Tak co, už&nbsp;mohu zase jít? Už&nbsp;mě&nbsp;pustijou? zeptá se&nbsp;kuchař Adama. Ale pak si&nbsp;to&nbsp;najednou rozmyslí a&nbsp;vrátí se&nbsp;ještě zpátky k&nbsp;taxíku a&nbsp;vyzve Adama, aby vylezl. A&nbsp;tam mu&nbsp;pak vysvětlí, že&nbsp;neexistuje, aby nějaký taxikář vyslechl jeho životní zpověď a&nbsp;pak si&nbsp;to&nbsp;klidně prděl dál. A&nbsp;odvede ho&nbsp;k&nbsp;nejbližšímu šípkovému keři a&nbsp;vytáhne armádní berettu. A&nbsp;v&nbsp;tu chvíli ucítí Adam, jak se&nbsp;mu&nbsp;něco teplého spustilo nohavicí a&nbsp;stékajíc pozvolna to&nbsp;stydne, a&nbsp;zažije okamžik zvláštního a&nbsp;nevysvětlitelného štěstí, jehož mysterium spočívá v&nbsp;osvobozených pohybech měchýře, který už&nbsp;kašle na&nbsp;jeho vůli a&nbsp;jde si&nbsp;svou cestou.</span></p>
          <p class="chunk" data-nb-ref-number="233" data-nb-words="33" data-nb-chars="187"><span class="idea" data-nb-ref-number="233" id="idea233" data-nb-words="33" data-nb-chars="187">Čury mury, řekne smutně kuchař a&nbsp;ukáže na&nbsp;Adamovy mokré kalhoty, schová berettu a&nbsp;ťukne ukazováčkem do&nbsp;kšiltu a&nbsp;odporoučí se&nbsp;i&nbsp;se svým hafanem a&nbsp;už zas šlapou vzhůru k&nbsp;zoologické zahradě.</span></p>
        </section>
        <section>
          <p class="chunk" data-nb-ref-number="234" data-nb-words="54" data-nb-chars="314"><span class="idea" data-nb-ref-number="234" id="idea234" data-nb-words="54" data-nb-chars="314">Když jeden z&nbsp;herců hrajících kavkazské zabijáky naskakuje do&nbsp;projíždějícího vlaku, smekne se&nbsp;mu&nbsp;noha a&nbsp;vysmekne se&nbsp;mu&nbsp;tyč, jíž se&nbsp;chtěl přidržet, a&nbsp;už je&nbsp;pod koly vlaku, křičí, ale hluk projíždějící soupravy křik dočista vymaže a&nbsp;všichni zděšeně zírají, jak tam teď leží s&nbsp;vyvrácenou hlavou a&nbsp;vlak mu&nbsp;šrotuje nohy.</span></p>
          <p class="chunk" data-nb-ref-number="235" data-nb-words="23" data-nb-chars="146"><span class="idea" data-nb-ref-number="235" id="idea235" data-nb-words="23" data-nb-chars="146">Takhle nějak se&nbsp;to&nbsp;kdysi stalo jednomu slavnému polskému herci, přemítá scenárista. Jak on&nbsp;se&nbsp;to&nbsp;jmenoval? Zbyněk Cymbalský? Ne, jinak, cymbál ne.</span></p>
          <p class="chunk" data-nb-ref-number="236" data-nb-words="27" data-nb-chars="135"><span class="idea" data-nb-ref-number="236" id="idea236" data-nb-words="27" data-nb-chars="135">Tělo s&nbsp;amputovanýma nohama padá z&nbsp;viaduktu do&nbsp;řeky a&nbsp;tam pak leží pokroucené a&nbsp;ze spodní části trupu valí krev a&nbsp;líná voda ji&nbsp;nese dál.</span></p>
          <p class="chunk" data-nb-ref-number="237" data-nb-words="47" data-nb-chars="282"><span class="idea" data-nb-ref-number="237" id="idea237" data-nb-words="47" data-nb-chars="282">Někdo z&nbsp;televizního štábu vychrlí stoku sprostých slov a&nbsp;tím uvolní krunýř, který je&nbsp;všechny sevřel, a&nbsp;vběhnou do&nbsp;řeky a&nbsp;začnou vytahovat už&nbsp;mrtvé tělo. Jen scenárista tam dál zamyšleně stojí: Přece hrál v&nbsp;tom filmu Andrzeje Wajdy Popel a&nbsp;démant. Zbyšek Cabalski? Ale blbost, jinak.</span></p>
          <p class="chunk" data-nb-ref-number="238" data-nb-words="109" data-nb-chars="645"><span class="idea" data-nb-ref-number="238" id="idea238" data-nb-words="109" data-nb-chars="645">Kuchař a&nbsp;arabský chrt projdou bránou zoologické zahrady, kuchař si&nbsp;koupí lístek a&nbsp;prohlíží si&nbsp;směrovky, ke&nbsp;kterým zvířatům by&nbsp;se&nbsp;měl napřed dát. A&nbsp;nelze popřít, že&nbsp;je&nbsp;to&nbsp;dost těžké rozhodování, tolik opravdu nádherných zvířat, z&nbsp;nichž každé by&nbsp;z&nbsp;té duše obejmul, doslova takhle přimáčkl k&nbsp;hrudi, jen kdyby se&nbsp;nechaly, ty&nbsp;mrchy ojíněné, oj, vy&nbsp;lítá zvěři, sestřičky mých sestřiček, bratříčci mých bratříčků, no&nbsp;myslím, že&nbsp;půjdu k&nbsp;mývalům. Ajta, mývalové (běželo mu&nbsp;hlavou), teď zrovna jsem o&nbsp;nich někde četl (v Lidových novinách?), že&nbsp;už&nbsp;pronikli až&nbsp;do&nbsp;Rakous a&nbsp;do Němec, ale České republice se&nbsp;s&nbsp;jakýmsi ostychem vyhýbají. Snad promluvím s&nbsp;nimi.</span></p>
          <p class="chunk" data-nb-ref-number="239" data-nb-words="44" data-nb-chars="257"><span class="idea" data-nb-ref-number="239" id="idea239" data-nb-words="44" data-nb-chars="257">A&nbsp;skutečně, když došel ke&nbsp;klecím, z&nbsp;nichž se&nbsp;natahovaly žebravé pracičky, zavedl s&nbsp;mývaly řeč. Ale upřímně řečeno, nešlo v&nbsp;ní ani tak o&nbsp;to, proč že&nbsp;se&nbsp;ostýchají překročit hranice České republiky, nýbrž pověděl jim cosi, co&nbsp;by&nbsp;například nikdy neřekl Adamovi.</span></p>
          <p class="chunk" data-nb-ref-number="240" data-nb-words="92" data-nb-chars="526"><span class="idea" data-nb-ref-number="240" id="idea240" data-nb-words="92" data-nb-chars="526">Slyšte mě, mývalové. Nadešel totiž čas, abych zase pokročil o&nbsp;kousek dále. S&nbsp;největší pravděpodobností teď opustím slibnou kariéru herce, to&nbsp;koukáte, a&nbsp;vrátím se&nbsp;na&nbsp;Rus. Moc tam teď leží na&nbsp;ulici a&nbsp;někdo ji&nbsp;musí už&nbsp;zvednout. Lžicar Boris se&nbsp;už&nbsp;jen potácí mezi mrtvicí a&nbsp;infarktem a&nbsp;Rusko křičí ze&nbsp;spaní a&nbsp;už co&nbsp;nevidět se&nbsp;probudí. Co&nbsp;je&nbsp;herecké umění proti tomu zbudovat stát, jenž se&nbsp;stane požehnaným domovem teroristů, konečně to, k&nbsp;čemu Rus vždycky směřovala, a&nbsp;jen se&nbsp;to&nbsp;bála nahlas vyslovit! Takhle to&nbsp;chápejte, mývalové.</span></p>
          <p class="chunk" data-nb-ref-number="241" data-nb-words="53" data-nb-chars="323"><span class="idea" data-nb-ref-number="241" id="idea241" data-nb-words="53" data-nb-chars="323">A&nbsp;kuchař se&nbsp;teď přiblížil k&nbsp;mývalím klecím tak blízko, až&nbsp;žebravé pohyby mývalích praciček nabyly na&nbsp;intenzitě a&nbsp;zvedly takový průvan, že&nbsp;si&nbsp;kuchař musel přidržet kšiltovku, a&nbsp;kravata mu&nbsp;divoce vlála a&nbsp;knoflíky se&nbsp;začaly rozepínat a&nbsp;tkaničky u&nbsp;bot rozšněrovávat. Ale kuchař nic z&nbsp;toho nevnímal, zasažen svou radostnou vizí.</span></p>
          <p class="chunk" data-nb-ref-number="242" data-nb-words="30" data-nb-chars="185"><span class="idea" data-nb-ref-number="242" id="idea242" data-nb-words="30" data-nb-chars="185">Mývalové, konečně bude zas všechno koncentrováno v&nbsp;jedněch rukou a&nbsp;konečně zde zas bude stát, z&nbsp;něhož všichni budou mít strach a&nbsp;který všichni budou nenávidět, ale na&nbsp;slovo respektovat!</span></p>
          <p class="chunk" data-nb-ref-number="243" data-nb-words="56" data-nb-chars="329"><span class="idea" data-nb-ref-number="243" id="idea243" data-nb-words="56" data-nb-chars="329">Mezitím mývalové přešli v&nbsp;úplné žebrací orgie a&nbsp;stavěli se&nbsp;na&nbsp;hlavy, na&nbsp;uši a&nbsp;na ocasy, jen aby z&nbsp;kuchaře něco vyžebrali, ale ten, sotva ukončil svou řeč, nevěnoval jim už&nbsp;ani omrvinku pozornosti, tím méně, aby jim snad věnoval nějaký pamlsek, pozapínal si&nbsp;knoflíky, zašněroval si&nbsp;tkaničky, mlaskl na&nbsp;chrta a&nbsp;pokračovali v&nbsp;cestě.</span></p>
        </section>
        <section>
          <p class="chunk" data-nb-ref-number="244" data-nb-words="31" data-nb-chars="170"><span class="idea" data-nb-ref-number="244" id="idea244" data-nb-words="31" data-nb-chars="170">Zbyšek Cybulski! vzpomněl si&nbsp;náhle scenárista a&nbsp;ozářilo ho&nbsp;to&nbsp;jako blesk. Jak mě&nbsp;to&nbsp;mohlo tak dlouho nenapadnout! Ale ne, řekl si&nbsp;po&nbsp;chvíli, zase ne, na&nbsp;to&nbsp;snad nepřijdu.</span></p>
          <p class="chunk" data-nb-ref-number="245" data-nb-words="48" data-nb-chars="277"><span class="idea" data-nb-ref-number="245" id="idea245" data-nb-words="48" data-nb-chars="277">Všichni (kromě scenáristy) stáli teď v&nbsp;řece, skláněli se&nbsp;nad mrtvým hercem, nad torzem herce, a&nbsp;zvolna, opatrně ho&nbsp;zvedali a&nbsp;zvolna, opatrně vynesli na&nbsp;břeh a&nbsp;položili tam do&nbsp;trávy a&nbsp;někdo šel zavolat sanitku, i&nbsp;když bylo jasné, že&nbsp;tenhle už&nbsp;sanitku nebude v&nbsp;životě potřebovat.</span></p>
          <p class="chunk" data-nb-ref-number="246" data-nb-words="25" data-nb-chars="138"><span class="idea" data-nb-ref-number="246" id="idea246" data-nb-words="25" data-nb-chars="138">Scenárista stál stranou, nikdo si&nbsp;ho&nbsp;nevšímal, a&nbsp;když mu&nbsp;konečně došlo, co&nbsp;se&nbsp;stalo, a&nbsp;snažil se&nbsp;k&nbsp;tomu taky nějak přitočit, odstrčili ho.</span></p>
          <p class="chunk" data-nb-ref-number="247" data-nb-words="37" data-nb-chars="236"><span class="idea" data-nb-ref-number="247" id="idea247" data-nb-words="37" data-nb-chars="236">Zlatovláska a&nbsp;Kryštof, kteří se&nbsp;také zúčastnili vynášení herce, pocítili teď ke&nbsp;scenáristovi hlubokou nevoli a&nbsp;nechuť. Zazvonil zvonec a&nbsp;pohádky je&nbsp;konec, řekla si&nbsp;Zlatovláska a&nbsp;vzala Kryštofa za&nbsp;ručku. Je, kamaráde, čas vrátit se&nbsp;domů.</span></p>
        </section>
        <section>
          <p class="chunk" data-nb-ref-number="248" data-nb-words="72" data-nb-chars="426"><span class="idea" data-nb-ref-number="248" id="idea248" data-nb-words="72" data-nb-chars="426">Davida by&nbsp;nikdy dřív nenapadlo, že&nbsp;si&nbsp;může takhle rozumět se&nbsp;Šebestiánem, a&nbsp;dokonce Davidova matka Sára přišla Šebestiánovi na&nbsp;chuť a&nbsp;oba teď byli u&nbsp;Šebestiána pečení vaření a&nbsp;Sára dokonce, když přišlo na&nbsp;věc, upekla nejen pro svého Davida, ale i&nbsp;pro Šebes­tiána pravou terstskou pizzu s&nbsp;oříšky, zatímco Šebestiánova matka Josefina uměla spíš jen kout pikle a&nbsp;vařit jedy, ale nikdy toho teď nezneužila a&nbsp;byla mírná jak ovečka.</span></p>
          <p class="chunk" data-nb-ref-number="249" data-nb-words="188" data-nb-chars="1194"><span class="idea" data-nb-ref-number="249" id="idea249" data-nb-words="188" data-nb-chars="1194">Čímž jsem chtěl trochu nešikovně říct, že&nbsp;se&nbsp;všichni teď nastěhovali do&nbsp;Šebestiánova bytu na&nbsp;Úvoze a&nbsp;žili tam v&nbsp;nepředstavitelné pohodě a&nbsp;bez vší vády, jen občas bolestivě zakopávajíce o&nbsp;ostnatého Miloše, kterého samozřejmě pořád ještě nikdo neodnesl na&nbsp;zahrádku. Ale pochopitelně si&nbsp;nepřiznali a&nbsp;nemínili přiznat, že&nbsp;je&nbsp;všechny ve&nbsp;skutečnosti spojuje jen to, že&nbsp;každý z&nbsp;nich nějakým způsobem potřebuje Zlatovlásku nebo Kryštofa, případně Zlatovlásku i&nbsp;Kryštofa. Jakákoliv zmínka o&nbsp;těchhle dvou byla tabu, dvakrát tabu, a&nbsp;všichni hledali všemožné záminky, jak žít takhle pohromadě z&nbsp;trochu jiných důvodů. Tak například Sára si&nbsp;moc ráda povídala s&nbsp;Josefinou a&nbsp;teď zrovna přetřásaly (otřásajíce se&nbsp;hnusem) do&nbsp;všech intimních detailů zprávu Kennetha Starra o&nbsp;poměru mezi Billem a&nbsp;Monikou a&nbsp;David zas připravoval se&nbsp;Šebestiánem rozsáhlý rozhlasový cyklus o&nbsp;kantořině na&nbsp;konci tisíciletí: kdy se&nbsp;už&nbsp;konečně český národ pozvedne z&nbsp;příkopu nevzdělanosti, v&nbsp;němž už&nbsp;půl století leží? Ale někdy se&nbsp;přece jenom stalo, že&nbsp;se&nbsp;někdo z&nbsp;přítomných přeřekl a&nbsp;nečekaně vyslovil Zlatovlásčino nebo Kryštofovo jméno. Pak vždy zavládlo ponuré ticho a&nbsp;každý se&nbsp;rychle díval jinam a&nbsp;čekal, až&nbsp;ten okamžik zas pomine.</span></p>
          <p class="chunk" data-nb-ref-number="250" data-nb-words="25" data-nb-chars="142"><span class="idea" data-nb-ref-number="250" id="idea250" data-nb-words="25" data-nb-chars="142">Ale situace se&nbsp;překvapivě změnila, když mezi ně&nbsp;zavítal taxikář Adam. Prostě jednoho dne někdo v&nbsp;bytě na&nbsp;Úvoze zazvonil a&nbsp;byl to&nbsp;taxikář Adam.</span></p>
          <p class="chunk" data-nb-ref-number="251" data-nb-words="19" data-nb-chars="120"><span class="idea" data-nb-ref-number="251" id="idea251" data-nb-words="19" data-nb-chars="120">Ale vy&nbsp;přece, varoval ho&nbsp;David, mezi nás nepatříte. Pokud vím, tak jste do&nbsp;téhle chvíle ochotně posluhoval scenáristovi.</span></p>
          <p class="chunk" data-nb-ref-number="252" data-nb-words="22" data-nb-chars="133"><span class="idea" data-nb-ref-number="252" id="idea252" data-nb-words="22" data-nb-chars="133">Copak je&nbsp;to&nbsp;tak těžké pochopit? bránil se&nbsp;Adam. Chtěl jsem být v&nbsp;Zlatovlásčině blízkosti. A&nbsp;když teď Zlatovláska žije se&nbsp;scenáristou…</span></p>
          <p class="chunk" data-nb-ref-number="253" data-nb-words="20" data-nb-chars="118"><span class="idea" data-nb-ref-number="253" id="idea253" data-nb-words="20" data-nb-chars="118">Všichni na&nbsp;něho zděšeně pohlédli. Porušil tabu, jako kdyby se&nbsp;nechumelilo, a&nbsp;ještě snad čekal, že&nbsp;mu&nbsp;za&nbsp;to&nbsp;zatleskají.</span></p>
          <p class="chunk" data-nb-ref-number="254" data-nb-words="15" data-nb-chars="94"><span class="idea" data-nb-ref-number="254" id="idea254" data-nb-words="15" data-nb-chars="94">Neunáhlujte se&nbsp;prosím. Všichni, jak tady jsme, bychom totiž mohli v&nbsp;naší věci něco podniknout.</span></p>
          <p class="chunk" data-nb-ref-number="255" data-nb-words="18" data-nb-chars="106"><span class="idea" data-nb-ref-number="255" id="idea255" data-nb-words="18" data-nb-chars="106">Přesně o&nbsp;tom teď uvažuju, souhlasil Šebestián. Mohl bych vás například vyvést za&nbsp;dveře a&nbsp;srazit ze&nbsp;schodů.</span></p>
          <p class="chunk" data-nb-ref-number="256" data-nb-words="17" data-nb-chars="110"><span class="idea" data-nb-ref-number="256" id="idea256" data-nb-words="17" data-nb-chars="110">Ale nechte mě&nbsp;napřed domluvit. Přicházím za&nbsp;vámi s&nbsp;dobře promyšleným plánem, jak unést Zlatovlásku a&nbsp;Kryštofa.</span></p>
          <p class="chunk" data-nb-ref-number="257" data-nb-words="115" data-nb-chars="681"><span class="idea" data-nb-ref-number="257" id="idea257" data-nb-words="115" data-nb-chars="681">Ale dříve než stačil Šebestián zareagovat, vložil se&nbsp;do&nbsp;toho David: Já&nbsp;bych se&nbsp;přimlouval, dejme mu&nbsp;šanci, ať&nbsp;jde s&nbsp;barvou ven! Jakkoli se&nbsp;nám to&nbsp;může zdát šílené, má&nbsp;to&nbsp;cosi do&nbsp;sebe. Když totiž uvážíme, že&nbsp;Zlatovláska s&nbsp;Kryštofem se&nbsp;stali zajatci scenáristova virtuálního světa, a&nbsp;přiznejme si, že&nbsp;i&nbsp;naší vinou, zásluhou naší liknavosti, není teď tak náhodou naší povinností dostat je&nbsp;z&nbsp;toho ven? A&nbsp;že to&nbsp;bude třeba i&nbsp;proti jejich vůli a&nbsp;že tomu někdo může říkat únos? Budiž. Ale rád bych při té&nbsp;příležitosti upozornil, že&nbsp;v&nbsp;našem století doplácíme právě na&nbsp;příliš tolerantní liberalismus a&nbsp;na jistou intelektuálskou háklivost, jež se&nbsp;ostýchá použít poněkud ráznějších prostředků.</span></p>
          <p class="chunk" data-nb-ref-number="258" data-nb-words="32" data-nb-chars="174"><span class="idea" data-nb-ref-number="258" id="idea258" data-nb-words="32" data-nb-chars="174">Chtěl jsem vám poděkovat za&nbsp;důvěru&nbsp;– a&nbsp;Adam se&nbsp;uklonil&nbsp;– a&nbsp;teď, když je&nbsp;už&nbsp;ruka v&nbsp;rukávě, troufnu si&nbsp;přednést některé podrobnosti svého, anebo řekněme už&nbsp;rovnou našeho plánu:</span></p>
          <p class="chunk" data-nb-ref-number="259" data-nb-words="124" data-nb-chars="747"><span class="idea" data-nb-ref-number="259" id="idea259" data-nb-words="124" data-nb-chars="747">Když jsem se&nbsp;držel poblíž Zlatovlásky a&nbsp;Kryštofa, držel jsem se&nbsp;tak zároveň, jak už&nbsp;tady kdosi nadhodil, i&nbsp;poblíž scenáristy. Ale ouha, držel jsem se&nbsp;tak i&nbsp;poblíž kuchaře, rozumí se&nbsp;kuchaře teroristy, a&nbsp;ač se&nbsp;to&nbsp;přítomným dámám nebude líbit, načichl jsem jím jak česnekem. Ale to, co&nbsp;se&nbsp;mi&nbsp;napřed jevilo jako „ouha“, ukázalo se&nbsp;nakonec jako „hejsa“, protože jsem se&nbsp;tak dozvěděl ledasco o&nbsp;teroristických praktikách, k&nbsp;jejichž slabikáři patří nepochybně i&nbsp;únosy. A&nbsp;vy&nbsp;– uklonil se&nbsp;Adam znova, ale tentokrát Šebestiánovi&nbsp;– vy&nbsp;jste kantor, a&nbsp;tak si&nbsp;představuju, že&nbsp;byste mi&nbsp;teď mohl poskytnout nějakou školní pomůcku, například křídu a&nbsp;tabuli. Vím totiž všechno o&nbsp;metodologii únosu, takže bych teď mohl tu&nbsp;věcičku zorganizovat, bude-li laskavý zájem.</span></p>
          <p class="chunk" data-nb-ref-number="260" data-nb-words="48" data-nb-chars="295"><span class="idea" data-nb-ref-number="260" id="idea260" data-nb-words="48" data-nb-chars="295">Ukázalo se&nbsp;však, že&nbsp;Šebestián nemá doma žádnou tabuli ani křídu, a&nbsp;místo toho jen komputer. Ale Adam dal rozhodně přednost bílé zdi v&nbsp;Šebestiánově kuchyni, protože nabídla daleko větší plochu než počítač a&nbsp;Adamův plán tam taky vypadal mnohem věrohodněji, a&nbsp;ne jako nějaká debilní počítačová hra.</span></p>
          <p class="chunk" data-nb-ref-number="261" data-nb-words="19" data-nb-chars="103"><span class="idea" data-nb-ref-number="261" id="idea261" data-nb-words="19" data-nb-chars="103">Adam stál před zdí (od níž se&nbsp;odstavila kuchyňská linka) s&nbsp;černou fixkou v&nbsp;ruce a&nbsp;uvolil se&nbsp;pokračovat:</span></p>
          <p class="chunk" data-nb-ref-number="262" data-nb-words="87" data-nb-chars="531"><span class="idea" data-nb-ref-number="262" id="idea262" data-nb-words="87" data-nb-chars="531">Dámy a&nbsp;pánové, v&nbsp;této chvíli, zatímco vám tady řečním, by&nbsp;mělo končit natáčení u&nbsp;železničního viaduktu ve&nbsp;Štýřicích a&nbsp;po pauze určené na&nbsp;oběd se&nbsp;celý televizní štáb přesune na&nbsp;Koliště, kde se&nbsp;má&nbsp;znova zopakovat slavná úvodní scéna s&nbsp;výbuchem náklaďáku. Při prvním natáčení se&nbsp;prý tak docela nevydařila, což se&nbsp;zjistilo až&nbsp;při kompletaci prvé části seriálu. Zlatovláska s&nbsp;Kryštofem sice v&nbsp;téhle sekvenci neúčinkují, ale scenárista je&nbsp;tahá všude s&nbsp;sebou, protože chce, aby se&nbsp;seriálem srostli a&nbsp;stali se&nbsp;jeho neoddělitelnou součástí.</span></p>
        </section>
        <section>
          <p class="chunk" data-nb-ref-number="263" data-nb-words="169" data-nb-chars="1050"><span class="idea" data-nb-ref-number="263" id="idea263" data-nb-words="169" data-nb-chars="1050">Zlatovláska s&nbsp;Kryštofem se&nbsp;na&nbsp;útěku od&nbsp;železničního viaduktu zastavili u&nbsp;stánku na&nbsp;Mendláku a&nbsp;dopřáli si&nbsp;tam velké křupavé housky plněné povidly, tamější specialitu. A&nbsp;když se&nbsp;nadlábli, pokračovali zas v&nbsp;cestě. A&nbsp;upřímně řečeno, už&nbsp;se&nbsp;zas těšili domů a&nbsp;na Šebestiána a&nbsp;jeho protivné kantorské manýry a&nbsp;na okno s&nbsp;výhledem na&nbsp;Špil­berk, ale taky na&nbsp;souseda seshora, kterého sice nikdy neviděli (byl plachý jak tarbík egyptský), ale každou noc slyšeli, jak jim dupe po&nbsp;stropě. A&nbsp;nad kostelem Nanebevzetí Panny Marie stály zas chmurné mraky (v severovýchodních Čechách, na&nbsp;Rychnovsku, byly znova zátopy) a&nbsp;Zlatovláska s&nbsp;Kryštofem se&nbsp;na&nbsp;ně&nbsp;chvíli znepokojeně dívali a&nbsp;pak jim zas cestu zahradili bezdomovci, kteří táhli před Mendlák se&nbsp;svými kárami a&nbsp;kočárky, naloženými poskládanými papírovými krabicemi. A&nbsp;zatímco čekali, až&nbsp;jim bezdomovci uvolní cestu, vyprávěl Kryštof Zlatovlásce o&nbsp;snu, co&nbsp;se&nbsp;mu&nbsp;zdál na&nbsp;dnešek (o snu, v&nbsp;němž mi&nbsp;bylo, představ si, celých jednačtyřicet a&nbsp;mým otcem byl stařičký kunsthistorik, který mě&nbsp;pak na&nbsp;přehradě umlátil veslem).</span></p>
          <p class="chunk" data-nb-ref-number="264" data-nb-words="21" data-nb-chars="134"><span class="idea" data-nb-ref-number="264" id="idea264" data-nb-words="21" data-nb-chars="134">Ach, ty&nbsp;tvoje sny! smála se&nbsp;Zlatovláska, a&nbsp;protože bezdomovci už&nbsp;mezitím odtáhli, postrčila Kryštofa: Jdeme, jdeme, pak mi&nbsp;to&nbsp;dopovíš!</span></p>
          <p class="chunk" data-nb-ref-number="265" data-nb-words="7" data-nb-chars="45"><span class="idea" data-nb-ref-number="265" id="idea265" data-nb-words="7" data-nb-chars="45">Není co&nbsp;dopovídat. Bohužel mě&nbsp;umlátil veslem.</span></p>
        </section>
        <section>
          <p class="chunk" data-nb-ref-number="266" data-nb-words="70" data-nb-chars="416"><span class="idea" data-nb-ref-number="266" id="idea266" data-nb-words="70" data-nb-chars="416">Nemáme už&nbsp;času nazbyt, končí Adam svůj výklad. Televizní štáb se&nbsp;už&nbsp;totiž každou chvíli přesune ze&nbsp;Štýřic na&nbsp;Koliště a&nbsp;měli bychom tam být zároveň s&nbsp;nimi. Moc by&nbsp;mě&nbsp;potěšilo, kdybyste si&nbsp;vtiskli do&nbsp;paměti, co&nbsp;jsem vám tady zakreslil (a Adam kývl ke&nbsp;kuchyňské zdi pomalované situačním plánkem únosu kolečky, šipkami a&nbsp;křížky), a&nbsp;teď už&nbsp;nám všem přeji jen dostatek odhodlání, nepomíjející odvahy a&nbsp;osobní zarputilosti.</span></p>
          <p class="chunk" data-nb-ref-number="267" data-nb-words="31" data-nb-chars="175"><span class="idea" data-nb-ref-number="267" id="idea267" data-nb-words="31" data-nb-chars="175">A&nbsp;sotva jim popřál, Šebestián, David, Sára a&nbsp;Josefina seběhli po&nbsp;schodišti a&nbsp;vecpali se&nbsp;do&nbsp;přistaveného taxíku a&nbsp;Adam za&nbsp;nimi přirazil dveře, obešel vůz a&nbsp;vmáčkl se&nbsp;k&nbsp;volantu.</span></p>
          <p class="chunk" data-nb-ref-number="268" data-nb-words="8" data-nb-chars="41"><span class="idea" data-nb-ref-number="268" id="idea268" data-nb-words="8" data-nb-chars="41">Taxík se&nbsp;odlepil a&nbsp;sjížděl dolů po&nbsp;Úvoze.</span></p>
        </section>
        <section>
          <p class="chunk" data-nb-ref-number="269" data-nb-words="7" data-nb-chars="49"><span class="idea" data-nb-ref-number="269" id="idea269" data-nb-words="7" data-nb-chars="49">Zlatovláska s&nbsp;Kryštofem stoupali vzhůru po&nbsp;Úvoze.</span></p>
          <p class="chunk" data-nb-ref-number="270" data-nb-words="9" data-nb-chars="52"><span class="idea" data-nb-ref-number="270" id="idea270" data-nb-words="9" data-nb-chars="52">Není to&nbsp;tam náhodou Adamův taxík? zeptal se&nbsp;Kryštof.</span></p>
          <p class="chunk" data-nb-ref-number="271" data-nb-words="5" data-nb-chars="33"><span class="idea" data-nb-ref-number="271" id="idea271" data-nb-words="5" data-nb-chars="33">Ale prosím tě, řekla Zlatovláska.</span></p>
          <p class="chunk" data-nb-ref-number="272" data-nb-words="39" data-nb-chars="242"><span class="idea" data-nb-ref-number="272" id="idea272" data-nb-words="39" data-nb-chars="242">Vystoupali po&nbsp;schodišti do&nbsp;svého bytu, Kryštof se&nbsp;natáhl na&nbsp;špičky a&nbsp;zvonek zaburácel bytem jak malé tornádo. Ale venkoncem žádná odpověď. A&nbsp;tak Zlatovláska vytáhla klíče a&nbsp;překročili práh domova, jejž na&nbsp;tak dlouho a&nbsp;tak lehkovážně opustili.</span></p>
          <p class="chunk" data-nb-ref-number="273" data-nb-words="9" data-nb-chars="49"><span class="idea" data-nb-ref-number="273" id="idea273" data-nb-words="9" data-nb-chars="49">Podívej, řekl Kryštof a&nbsp;hned v&nbsp;předsíni se&nbsp;shýbl.</span></p>
          <p class="chunk" data-nb-ref-number="274" data-nb-words="12" data-nb-chars="74"><span class="idea" data-nb-ref-number="274" id="idea274" data-nb-words="12" data-nb-chars="74">Moje vlásenka, zaradovala se&nbsp;Zlatovláska a&nbsp;chtěla si&nbsp;ji&nbsp;vetknout do&nbsp;vlasů.</span></p>
          <p class="chunk" data-nb-ref-number="275" data-nb-words="17" data-nb-chars="101"><span class="idea" data-nb-ref-number="275" id="idea275" data-nb-words="17" data-nb-chars="101">Tak bacha, upozornil Kryštof, jen si&nbsp;ji&nbsp;pořádně prohlídni. Vsadím se, že&nbsp;je&nbsp;to&nbsp;vlásenka babičky Sáry.</span></p>
          <p class="chunk" data-nb-ref-number="276" data-nb-words="11" data-nb-chars="57"><span class="idea" data-nb-ref-number="276" id="idea276" data-nb-words="11" data-nb-chars="57">Ale pověz mi, kde by&nbsp;se&nbsp;tady vzala vlásenka babičky Sáry?</span></p>
          <p class="chunk" data-nb-ref-number="277" data-nb-words="24" data-nb-chars="158"><span class="idea" data-nb-ref-number="277" id="idea277" data-nb-words="24" data-nb-chars="158">Na&nbsp;nožičkách přiskákala, řekl Kryštof, který moc dobře věděl, jak se&nbsp;Sára se&nbsp;Zlatovláskou nemilovaly a&nbsp;taky že&nbsp;Sára dosud nikdy nepřekročila Šebestiánův práh.</span></p>
          <p class="chunk" data-nb-ref-number="278" data-nb-words="20" data-nb-chars="117"><span class="idea" data-nb-ref-number="278" id="idea278" data-nb-words="20" data-nb-chars="117">Ach, Kryštofe, co&nbsp;se&nbsp;tady dělo za&nbsp;naší nepřítomnosti? A&nbsp;Zlatovláska pustila vlásenku jak mrtvého švába. A&nbsp;šlo se&nbsp;dál.</span></p>
          <p class="chunk" data-nb-ref-number="279" data-nb-words="41" data-nb-chars="240"><span class="idea" data-nb-ref-number="279" id="idea279" data-nb-words="41" data-nb-chars="240">Ale tam je&nbsp;teprve čekalo to&nbsp;pravé překvapení. V&nbsp;kuchyni byla kuchyňská linka odstavena od&nbsp;zdi a&nbsp;na zdi pak černou fixkou jakási kolečka, šipky a&nbsp;křížky. Kryštof, mazaný jak prales opic, přistoupil blíž a&nbsp;zpytoval ta&nbsp;kolečka, šipky a&nbsp;křížky.</span></p>
          <p class="chunk" data-nb-ref-number="280" data-nb-words="12" data-nb-chars="68"><span class="idea" data-nb-ref-number="280" id="idea280" data-nb-words="12" data-nb-chars="68">Je&nbsp;to&nbsp;návod, situační návod k&nbsp;čemusi, určený pro celou skupinu lidí.</span></p>
          <p class="chunk" data-nb-ref-number="281" data-nb-words="12" data-nb-chars="65"><span class="idea" data-nb-ref-number="281" id="idea281" data-nb-words="12" data-nb-chars="65">A&nbsp;dál? Co&nbsp;dál, ty&nbsp;má&nbsp;hlavičko zlatá, ty&nbsp;můj komprimační programe?</span></p>
          <p class="chunk" data-nb-ref-number="282" data-nb-words="29" data-nb-chars="172"><span class="idea" data-nb-ref-number="282" id="idea282" data-nb-words="29" data-nb-chars="172">Víc už&nbsp;z&nbsp;toho za&nbsp;prase nevyčtu. Potřeboval bych tak říkajíc širší databázi. A&nbsp;Kryštof si&nbsp;přistavil štokrdle, aby byl blíž kolečkům, šipkám křížkům, ale k&nbsp;ničemu to&nbsp;nevedlo.</span></p>
          <p class="chunk" data-nb-ref-number="283" data-nb-words="50" data-nb-chars="295"><span class="idea" data-nb-ref-number="283" id="idea283" data-nb-words="50" data-nb-chars="295">Zlatovláska zatím zkusila zavolat Davidovi, ale v&nbsp;domě se&nbsp;skleněným rizalitem to&nbsp;nikdo nebral. A&nbsp;zkusila pak dokonce ještě i&nbsp;Adama, ale na&nbsp;taxikářském dispečinku se&nbsp;dozvěděla, že&nbsp;Adam se&nbsp;už&nbsp;pár dní pohybuje kdesi mimo jejich dosah. A&nbsp;taky v&nbsp;Adamově bytě nebylo jediné ruky, co&nbsp;by&nbsp;zvedla telefon.</span></p>
          <p class="chunk" data-nb-ref-number="284" data-nb-words="19" data-nb-chars="118"><span class="idea" data-nb-ref-number="284" id="idea284" data-nb-words="19" data-nb-chars="118">Kde jsou všichni mí&nbsp;mužští? Kde jste, mí&nbsp;mužští, vy&nbsp;rozbušky mých náloží, ranveje mých boeingů, vlnobití mých příbojů?</span></p>
          <p class="chunk" data-nb-ref-number="285" data-nb-words="13" data-nb-chars="88"><span class="idea" data-nb-ref-number="285" id="idea285" data-nb-words="13" data-nb-chars="88">Ale s&nbsp;tázavým ksichtíkem vylezl odkudsi leda Miloš, ježčí bodlinky ještě celé rozespalé.</span></p>
          <p class="chunk" data-nb-ref-number="286" data-nb-words="5" data-nb-chars="33"><span class="idea" data-nb-ref-number="286" id="idea286" data-nb-words="5" data-nb-chars="33">Plav, Miloši, tebe jsem nevolala!</span></p>
        </section>
        <section>
          <p class="chunk" data-nb-ref-number="287" data-nb-words="30" data-nb-chars="181"><span class="idea" data-nb-ref-number="287" id="idea287" data-nb-words="30" data-nb-chars="181">Šebestián, Adam, David, Sára a&nbsp;Josefina zaujali své postavení na&nbsp;Kolišti a&nbsp;číhali, kdy se&nbsp;objeví televizní minibus se&nbsp;Zlatovláskou a&nbsp;Kryštofem. Ale čas plynul a&nbsp;stále se&nbsp;nic nedělo.</span></p>
          <p class="chunk" data-nb-ref-number="288" data-nb-words="52" data-nb-chars="316"><span class="idea" data-nb-ref-number="288" id="idea288" data-nb-words="52" data-nb-chars="316">To&nbsp;samozřejmě ještě nic neznamená, soudil Adam. Natáčení u&nbsp;viaduktu se&nbsp;mohlo nečekaně protáhnout, a&nbsp;to buď proto, že&nbsp;se&nbsp;jim nedařilo, anebo naopak, že&nbsp;se&nbsp;jim dařilo až&nbsp;příliš, a&nbsp;scenáristu to&nbsp;zlákalo využít ještě viaduktu k&nbsp;natáčení dalších a&nbsp;dalších sekvencí. Znáte scenáristu, když mu&nbsp;padá karta, neví kdy přestat.</span></p>
          <p class="chunk" data-nb-ref-number="289" data-nb-words="34" data-nb-chars="200"><span class="idea" data-nb-ref-number="289" id="idea289" data-nb-words="34" data-nb-chars="200">Na&nbsp;pětici našich hrdinů však už&nbsp;nalehla jistá chmura, vždyť to&nbsp;byl koneckonců jejich první únos, takže si&nbsp;nebyli jisti, jestli to&nbsp;klapne nebo neklapne, a&nbsp;vlastně ani nevěděli, jestli na&nbsp;to&nbsp;vůbec mají.</span></p>
          <p class="chunk" data-nb-ref-number="290" data-nb-words="25" data-nb-chars="137"><span class="idea" data-nb-ref-number="290" id="idea290" data-nb-words="25" data-nb-chars="137">To&nbsp;je&nbsp;správná otázka, souhlasila Josefina, máme vůbec na&nbsp;to? A&nbsp;pak je&nbsp;tady taky ta&nbsp;věc s&nbsp;rukojmím. Kdo nám vlastně poslouží jako rukojmí?</span></p>
          <p class="chunk" data-nb-ref-number="291" data-nb-words="14" data-nb-chars="93"><span class="idea" data-nb-ref-number="291" id="idea291" data-nb-words="14" data-nb-chars="93">Jestli tomu správně rozumím, osmělila se&nbsp;Sára, tak rukojmím bude přece Kryštof a&nbsp;Zlatovláska.</span></p>
          <p class="chunk" data-nb-ref-number="292" data-nb-words="25" data-nb-chars="165"><span class="idea" data-nb-ref-number="292" id="idea292" data-nb-words="25" data-nb-chars="165">Jenže to&nbsp;pak přece znamená, zamyslela se&nbsp;Josefina, že&nbsp;když to&nbsp;nevyjde s&nbsp;výkupným, musíme pak Kryštofa a&nbsp;Zlatovlásku pokropit olovem, anebo zaříznout jak podsvinčata…</span></p>
          <p class="chunk" data-nb-ref-number="293" data-nb-words="6" data-nb-chars="40"><span class="idea" data-nb-ref-number="293" id="idea293" data-nb-words="6" data-nb-chars="40">Kurník šopa, mlčte, báby! zasténal Adam.</span></p>
          <p class="chunk" data-nb-ref-number="294" data-nb-words="74" data-nb-chars="501"><span class="idea" data-nb-ref-number="294" id="idea294" data-nb-words="74" data-nb-chars="501">Miloš byl stejně jako první československý prezident nepřítelem alkoholu, ale stejně jako TGM měl docela rád rumové pralinky, a&nbsp;teď seděl zalezlý pod kuchyňským stolem a&nbsp;sofistikovaným ježčím rypáčkem si&nbsp;otvíral krabici pralinek, ke&nbsp;které kdesi přišel. A&nbsp;jestli kdysi na&nbsp;počátku našeho příběhu výbuch bomby na&nbsp;Kolišti, vzpomeňte si, zazněl v&nbsp;kuchyni u&nbsp;Zlatovlásky jak mlasknutí ježka hltajícího rumovou pralinku, teď naopak Milošovo mlasknutí pod kuchyňským stolem zaznělo na&nbsp;Kolišti jak výbuch bomby!</span></p>
        </section>
        <section>
          <p class="chunk" data-nb-ref-number="295" data-nb-words="18" data-nb-chars="96"><span class="idea" data-nb-ref-number="295" id="idea295" data-nb-words="18" data-nb-chars="96">A&nbsp;je to&nbsp;tady, upozornil Adam a&nbsp;podíval se&nbsp;na&nbsp;nebe nad Kolištěm a&nbsp;vzápětí zazněla druhá detonace.</span></p>
          <p class="chunk" data-nb-ref-number="296" data-nb-words="27" data-nb-chars="155"><span class="idea" data-nb-ref-number="296" id="idea296" data-nb-words="27" data-nb-chars="155">To&nbsp;jsou šlehy! pochvalovala si&nbsp;Sára. Ale kde jsou televizní kamery a&nbsp;kde je&nbsp;Kryštof se&nbsp;Zlatovláskou? Vždyť střílijou Pánu Bohu do&nbsp;oken a&nbsp;nikdo to&nbsp;nenatáčí!</span></p>
          <p class="chunk" data-nb-ref-number="297" data-nb-words="56" data-nb-chars="339"><span class="idea" data-nb-ref-number="297" id="idea297" data-nb-words="56" data-nb-chars="339">A&nbsp;nad Kolištěm duněla rána za&nbsp;ránou, tvrdá a&nbsp;nepřestávající řachba zasolila nebe nad křižovatkou na&nbsp;rohu Koliště a&nbsp;Malinovského náměstí a&nbsp;vozidla už&nbsp;přestala dbát pokynů semaforu a&nbsp;mezi lidmi propukla panika a&nbsp;jen Šebestián, Adam, David, Sára a&nbsp;Josefina stáli semknuti v&nbsp;kruhu, aby jim neproklouzla ani myš, a&nbsp;čekali, až&nbsp;nadejde čas únosu.</span></p>
        </section>
        <section>
          <p class="chunk" data-nb-ref-number="298" data-nb-words="26" data-nb-chars="165"><span class="idea" data-nb-ref-number="298" id="idea298" data-nb-words="26" data-nb-chars="165">Propánajána, Miloši! lekla se&nbsp;Zlatovláska, když zjistila, že&nbsp;ježek pojídá pod stolem krabici pralinek. Kryštofe, vlez tam a&nbsp;seber mu&nbsp;to, vždyť se&nbsp;může stát neštěstí!</span></p>
          <p class="chunk" data-nb-ref-number="299" data-nb-words="32" data-nb-chars="180"><span class="idea" data-nb-ref-number="299" id="idea299" data-nb-words="32" data-nb-chars="180">Kryštof sebral Milošovi pralinky, ale už&nbsp;bylo pozdě, to&nbsp;už&nbsp;byl Miloš jak dělo a&nbsp;se zakalenýma očima vyrazil zpod stolu, ale okamžitě se&nbsp;svalil pod štokrdle a&nbsp;jal se&nbsp;náramně škytat.</span></p>
          <p class="chunk" data-nb-ref-number="300" data-nb-words="10" data-nb-chars="75"><span class="idea" data-nb-ref-number="300" id="idea300" data-nb-words="10" data-nb-chars="75">Milošovo opilecké škytání zaznělo nad Kolištěm jak vřískot trub andělských.</span></p>
          <p class="chunk" data-nb-ref-number="301" data-nb-words="33" data-nb-chars="164"><span class="idea" data-nb-ref-number="301" id="idea301" data-nb-words="33" data-nb-chars="164">A&nbsp;přišlo to, vydechla Josefina. Ale vůbec ne&nbsp;to, na&nbsp;co&nbsp;jsme tady čekali, ale co&nbsp;čekalo na&nbsp;nás! A&nbsp;myslím, že&nbsp;teď začne z&nbsp;oblohy cosi padat. A&nbsp;přikrčila se. A&nbsp;začalo.</span></p>
          <p class="chunk" data-nb-ref-number="302" data-nb-words="93" data-nb-chars="557"><span class="idea" data-nb-ref-number="302" id="idea302" data-nb-words="93" data-nb-chars="557">Alkoholické výpary z&nbsp;ježčí tlamy se&nbsp;srazily nad Kolištěm a&nbsp;pralinkový rum se&nbsp;snesl na&nbsp;křižovatku a&nbsp;přilehlé bulváry a&nbsp;lidé, co&nbsp;se&nbsp;před chvílí v&nbsp;panice rozprchli, vystoupili teď z&nbsp;podchodů, podloubí, domovních vrat a&nbsp;průjezdů a&nbsp;se zakloněnými hlavami kráčeli rumovým deštěm a&nbsp;brali se&nbsp;za&nbsp;ruce a&nbsp;roztáčeli a&nbsp;tančili a&nbsp;stále jich přibývalo, ten tanec rostl jak krupičná kaše rozlévající se&nbsp;z&nbsp;hrnce, až&nbsp;zachvátil celý střed města, a&nbsp;obloha třpytivě zrcadlila rytmus tance, dokud nepotemněla, ale i&nbsp;poté vše pokračovalo ještě dlouho do&nbsp;noci, ještě dlouho do&nbsp;tmy.</span></p>
          <p class="chunk" data-nb-ref-number="303" data-nb-words="6" data-nb-chars="39"><span class="idea" data-nb-ref-number="303" id="idea303" data-nb-words="6" data-nb-chars="39">Ale ráno pak propukla ošklivá kocovina.</span></p>
          <blockquote class="chunk" data-nb-ref-number="304" data-nb-words="4" data-nb-chars="23"><span class="idea" data-nb-ref-number="304" id="idea304" data-nb-words="4" data-nb-chars="23"><p><em>Dopsáno 19. března 1999</em></p></span></blockquote>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>