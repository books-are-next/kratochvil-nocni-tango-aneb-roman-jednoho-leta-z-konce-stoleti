<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="1\. DÍL V&nbsp;Brně na Kolišti">
    <meta name="apple-mobile-web-app-capable" content="yes">
    <title>1. DÍL V&nbsp;Brně na Kolišti</title>
    <link rel="stylesheet" href="./style/style.min.css" media="screen" integrity="sha256-EAcAoh4bH4+fb1dtQiDCgZPfIxnBnL+lbmL5Hc0pzMU=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jiří Kratochvil: Noční tango">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Noční tango">
    <meta property="og:title" content="Noční tango">
    <meta property="og:type" content="book">
    <meta property="og:book:author" content="Jiří Kratochvil">
    <meta property="twitter:title" content="Jiří Kratochvil: Noční tango">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./nocni_tango_006.html">
    <link rel="next" href="./nocni_tango_008.html">
    <meta name="nb-order" content="3">
    <link rel="self" href="nocni_tango_007.html">
    <meta name="nb-identifier" content="kratochvil-nocni-tango-f91db1e">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="9803" data-nb-chars="58857">
    <nav role="doc-toc">
      <ul class="plain section">
        <li><a href="nocni_tango_005.html">Citát</a></li>
        <li><a href="nocni_tango_006.html">Osoby, místo, čas</a></li>
        <li><a href="nocni_tango_007.html">V&nbsp;Brně na Kolišti</a></li>
        <li><a href="nocni_tango_008.html">Vzhůru na Sibiř</a></li>
        <li><a href="nocni_tango_009.html">Křik Mínótaurův</a></li>
        <li><a href="nocni_tango_010.html">Noční tango</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./nocni_tango_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="6" data-nb-chars="24"><span class="idea" data-nb-ref-number="1" id="idea1" data-nb-words="6" data-nb-chars="24">1. DÍL V&nbsp;Brně na&nbsp;Kolišti</span></h1>
        <section>
          <p class="chunk" data-nb-ref-number="2" data-nb-words="54" data-nb-chars="381"><span class="idea" data-nb-ref-number="2" id="idea2" data-nb-words="54" data-nb-chars="381">V&nbsp;Brně na&nbsp;Kolišti vybuchla bomba. V&nbsp;kuchyni u&nbsp;Zlatovlásky to&nbsp;bylo slyšet jako mlasknutí ježka hltajícího rumovou pralinku. (Správně, zapamatujme si&nbsp;to: mlasknutí ježka hltajícího rumovou pralinku.) Ale protože v&nbsp;kuchyni opravdu byl ježek (jmenoval se&nbsp;Miloš), nikdo tomu nevěnoval pozornost. Jenom Zlatovláska řekla (pětiletému) Kryštofovi, aby už&nbsp;Miloše konečně odnesl na&nbsp;zahrádku.</span></p>
          <p class="chunk" data-nb-ref-number="3" data-nb-words="3" data-nb-chars="22"><span class="idea" data-nb-ref-number="3" id="idea3" data-nb-words="3" data-nb-chars="22">Uvážíme to, odpověděl.</span></p>
          <p class="chunk" data-nb-ref-number="4" data-nb-words="6" data-nb-chars="30"><span class="idea" data-nb-ref-number="4" id="idea4" data-nb-words="6" data-nb-chars="30">A&nbsp;co tím chceš říct, kamaráde?</span></p>
          <p class="chunk" data-nb-ref-number="5" data-nb-words="15" data-nb-chars="72"><span class="idea" data-nb-ref-number="5" id="idea5" data-nb-words="15" data-nb-chars="72">Nic víc, než že&nbsp;to&nbsp;uvážíme, zatvrdil se&nbsp;Kryštof a&nbsp;nedalo se&nbsp;s&nbsp;ním hnout.</span></p>
          <p class="chunk" data-nb-ref-number="6" data-nb-words="14" data-nb-chars="78"><span class="idea" data-nb-ref-number="6" id="idea6" data-nb-words="14" data-nb-chars="78">To&nbsp;mě&nbsp;mrzí, chtěla jsem se&nbsp;spolehnout. Jak dlouho už&nbsp;Miloše nosíš na&nbsp;zahrádku?</span></p>
          <p class="chunk" data-nb-ref-number="7" data-nb-words="9" data-nb-chars="53"><span class="idea" data-nb-ref-number="7" id="idea7" data-nb-words="9" data-nb-chars="53">Už&nbsp;hodně dlouho, přiznal. Dřív než to&nbsp;všechno začalo.</span></p>
          <p class="chunk" data-nb-ref-number="8" data-nb-words="70" data-nb-chars="403"><span class="idea" data-nb-ref-number="8" id="idea8" data-nb-words="70" data-nb-chars="403">Ale Zlatovláska se&nbsp;už&nbsp;nezeptala co. Oba moc dobře věděli, do&nbsp;čeho jsou namočeni a&nbsp;co zatím zatajili jak před Šebestiánem, tak před Davidem. Scenárista je&nbsp;totiž poprosil: Zatím o&nbsp;tom nemluvte, nechci, aby se&nbsp;to&nbsp;rozkřiklo po&nbsp;Brně, a&nbsp;rád bych, aby se&nbsp;ty&nbsp;prvé sekvence dělaly v&nbsp;autentické atmosféře. Jakmile se&nbsp;lidi doví, že&nbsp;se&nbsp;tady natáčí televizní seriál s&nbsp;hvězdným obsazením, budem je&nbsp;mít pořád za&nbsp;krkem.</span></p>
          <p class="chunk" data-nb-ref-number="9" data-nb-words="23" data-nb-chars="137"><span class="idea" data-nb-ref-number="9" id="idea9" data-nb-words="23" data-nb-chars="137">Dole stiskl Adam klakson a&nbsp;Zlatovláska napsala na&nbsp;lístek: <em>Šebes­tiáne, stěhuju se&nbsp;s&nbsp;Kryštofem zas na&nbsp;týden k&nbsp;Davidovi. Veze nás tam Adam.</em></span></p>
          <p class="chunk" data-nb-ref-number="10" data-nb-words="42" data-nb-chars="256"><span class="idea" data-nb-ref-number="10" id="idea10" data-nb-words="42" data-nb-chars="256">Ale nedojeli daleko. Sotva zahnuli z&nbsp;Malinovského náměstí na&nbsp;Koliště, musel Adam vylézt z&nbsp;vozu a&nbsp;dozvěděl se, že&nbsp;zde před chvilkou vybuchla bomba. Projížděl tudy chladírenský vůz a&nbsp;najednou vyletěl ve&nbsp;sloupu ohně vzhůru a&nbsp;zůstalo po&nbsp;něm jen ožehnuté místo.</span></p>
          <p class="chunk" data-nb-ref-number="11" data-nb-words="26" data-nb-chars="172"><span class="idea" data-nb-ref-number="11" id="idea11" data-nb-words="26" data-nb-chars="172">Taky by&nbsp;se&nbsp;to&nbsp;dalo klidně nazvat nanebevzetím, řekl jeden z&nbsp;policajtů. Ale druhý ho&nbsp;okamžitě opravil: Napeklovzetí! Když, tak dopekelvzetí! dala jim flek tlustá policajtka.</span></p>
          <p class="chunk" data-nb-ref-number="12" data-nb-words="50" data-nb-chars="306"><span class="idea" data-nb-ref-number="12" id="idea12" data-nb-words="50" data-nb-chars="306">Na&nbsp;Koliště se&nbsp;pořád sjížděli další a&nbsp;další policajti, hasiči, sanitky, pyrotechnici, ale taky televizáci (v&nbsp;tom shluku lidí zahlídla Zlato­vláska scenáristu, ale ten si&nbsp;rychle přiložil prst na&nbsp;rty!), a&nbsp;tak Adam raději vycouval a&nbsp;jel pak kousek po&nbsp;Cejlu a&nbsp;na třídu Milady Horákové se&nbsp;dostal bočními ulicemi.</span></p>
          <p class="chunk" data-nb-ref-number="13" data-nb-words="45" data-nb-chars="306"><span class="idea" data-nb-ref-number="13" id="idea13" data-nb-words="45" data-nb-chars="306">Projeli kolem hospody U&nbsp;Kaštanů a&nbsp;zastavili před vysokým činžákem s&nbsp;elegantním nárožním rizalitem, vyplněným velkými prosklenými balkony. Tak výrazně se&nbsp;lišil od&nbsp;ošuntělého činžáku na&nbsp;Úvoze, odkud právě přijeli. Však střídání těch dvou tak rozdílných domovů mělo cosi do&nbsp;sebe, to&nbsp;třeba Zlatovlásce přiznat.</span></p>
          <p class="chunk" data-nb-ref-number="14" data-nb-words="29" data-nb-chars="196"><span class="idea" data-nb-ref-number="14" id="idea14" data-nb-words="29" data-nb-chars="196">Davida zastihli ještě před obrazovkou, díval se&nbsp;na&nbsp;reprízu včerejší Jednadvacítky (politologové se&nbsp;tam dohadovali, jestli je&nbsp;Klaus vůbec ochoten domluvit se&nbsp;s&nbsp;Luxem a&nbsp;Rumlem na&nbsp;pravicové koalici).</span></p>
          <p class="chunk" data-nb-ref-number="15" data-nb-words="10" data-nb-chars="63"><span class="idea" data-nb-ref-number="15" id="idea15" data-nb-words="10" data-nb-chars="63">Zatímco se&nbsp;díváš na&nbsp;včerejší zprávy, vybuchla na&nbsp;Kolišti bomba.</span></p>
          <p class="chunk" data-nb-ref-number="16" data-nb-words="6" data-nb-chars="30"><span class="idea" data-nb-ref-number="16" id="idea16" data-nb-words="6" data-nb-chars="30">No&nbsp;jasně, přivezl tě&nbsp;Adam, ne?</span></p>
          <p class="chunk" data-nb-ref-number="17" data-nb-words="22" data-nb-chars="117"><span class="idea" data-nb-ref-number="17" id="idea17" data-nb-words="22" data-nb-chars="117">Jenže to&nbsp;nemám od&nbsp;Adama. Mluvili jsme přímo s&nbsp;lidma, co&nbsp;to&nbsp;viděli. A&nbsp;na dlažbě byl ožehnutej flek ve&nbsp;tvaru náklaďáku.</span></p>
          <p class="chunk" data-nb-ref-number="18" data-nb-words="41" data-nb-chars="227"><span class="idea" data-nb-ref-number="18" id="idea18" data-nb-words="41" data-nb-chars="227">David zhasl obrazovku a&nbsp;zašklebil se&nbsp;na&nbsp;Kryštofa a&nbsp;řekl mu, otevři si&nbsp;ledničku a&nbsp;to, co&nbsp;uvidíš vpravo nahoře, je&nbsp;všechno tvoje. A&nbsp;Kryštof hned naklusal do&nbsp;kuchyně a&nbsp;v&nbsp;té chvíli David vyjel po&nbsp;Zlatovlásce, ale ta&nbsp;šikovně uhnula.</span></p>
          <p class="chunk" data-nb-ref-number="19" data-nb-words="12" data-nb-chars="56"><span class="idea" data-nb-ref-number="19" id="idea19" data-nb-words="12" data-nb-chars="56">Budem na&nbsp;to&nbsp;mít celej večír a&nbsp;taky myslím celou noc, ne?</span></p>
          <p class="chunk" data-nb-ref-number="20" data-nb-words="2" data-nb-chars="15"><span class="idea" data-nb-ref-number="20" id="idea20" data-nb-words="2" data-nb-chars="15">Aspoň závdavek.</span></p>
          <p class="chunk" data-nb-ref-number="21" data-nb-words="11" data-nb-chars="68"><span class="idea" data-nb-ref-number="21" id="idea21" data-nb-words="11" data-nb-chars="68">A&nbsp;čemu říkáš závdavek, Davide? Není závdavků! Buď všecko, anebo nic!</span></p>
          <p class="chunk" data-nb-ref-number="22" data-nb-words="10" data-nb-chars="56"><span class="idea" data-nb-ref-number="22" id="idea22" data-nb-words="10" data-nb-chars="56">Ale to&nbsp;se&nbsp;už&nbsp;vrátil Kryštof, děsivě od&nbsp;čehosi zaprasený.</span></p>
          <p class="chunk" data-nb-ref-number="23" data-nb-words="28" data-nb-chars="141"><span class="idea" data-nb-ref-number="23" id="idea23" data-nb-words="28" data-nb-chars="141">Ty&nbsp;už&nbsp;to&nbsp;máš v&nbsp;sobě? podivil se&nbsp;David. Tebe radši šatit, než krmit! Na&nbsp;předsíni je&nbsp;mraznička, otevři si&nbsp;ji, a&nbsp;co najdeš vlevo dole, je&nbsp;tvoje.</span></p>
          <p class="chunk" data-nb-ref-number="24" data-nb-words="17" data-nb-chars="90"><span class="idea" data-nb-ref-number="24" id="idea24" data-nb-words="17" data-nb-chars="90">To&nbsp;dá&nbsp;rozum, že&nbsp;teď nemáš chuť, když jste to&nbsp;cestou dělali s&nbsp;Adamem! Vymrskala sis libido!</span></p>
          <p class="chunk" data-nb-ref-number="25" data-nb-words="12" data-nb-chars="58"><span class="idea" data-nb-ref-number="25" id="idea25" data-nb-words="12" data-nb-chars="58">Jak jsem to&nbsp;mohla dělat s&nbsp;Adamem, když u&nbsp;toho byl Kryštof?</span></p>
          <p class="chunk" data-nb-ref-number="26" data-nb-words="3" data-nb-chars="20"><span class="idea" data-nb-ref-number="26" id="idea26" data-nb-words="3" data-nb-chars="20">Vidíš, přiznáváš se!</span></p>
          <p class="chunk" data-nb-ref-number="27" data-nb-words="2" data-nb-chars="13"><span class="idea" data-nb-ref-number="27" id="idea27" data-nb-words="2" data-nb-chars="13">Zbláznil ses!</span></p>
          <p class="chunk" data-nb-ref-number="28" data-nb-words="9" data-nb-chars="43"><span class="idea" data-nb-ref-number="28" id="idea28" data-nb-words="9" data-nb-chars="43">Teď jsi právě řekla, že&nbsp;u&nbsp;toho byl Kryštof!</span></p>
          <p class="chunk" data-nb-ref-number="29" data-nb-words="27" data-nb-chars="159"><span class="idea" data-nb-ref-number="29" id="idea29" data-nb-words="27" data-nb-chars="159">Zlatovláska vybuchla smíchy. Promiň, stejně by&nbsp;mě&nbsp;zajímalo, proč tě&nbsp;to&nbsp;s&nbsp;Adamem tak strašně nasírá? Jestli to&nbsp;opravdu s&nbsp;někým často dělám, tak je&nbsp;to&nbsp;Šebestián.</span></p>
          <p class="chunk" data-nb-ref-number="30" data-nb-words="7" data-nb-chars="32"><span class="idea" data-nb-ref-number="30" id="idea30" data-nb-words="7" data-nb-chars="32">A&nbsp;v&nbsp;té chvíli vešel zas Kryštof.</span></p>
          <p class="chunk" data-nb-ref-number="31" data-nb-words="16" data-nb-chars="108"><span class="idea" data-nb-ref-number="31" id="idea31" data-nb-words="16" data-nb-chars="108">Jen podívej se&nbsp;na&nbsp;něho, potěšila se&nbsp;Zlatovláska. Není můj syn pátou reinkarnací velkého prasete cejlonského?</span></p>
          <p class="chunk" data-nb-ref-number="32" data-nb-words="17" data-nb-chars="101"><span class="idea" data-nb-ref-number="32" id="idea32" data-nb-words="17" data-nb-chars="101">A&nbsp;Kryštof hned šťastně zachrochtal, úděsně zasviněný jak od&nbsp;toho z&nbsp;ledničky, tak od&nbsp;toho z&nbsp;mrazničky.</span></p>
          <p class="chunk" data-nb-ref-number="33" data-nb-words="90" data-nb-chars="533"><span class="idea" data-nb-ref-number="33" id="idea33" data-nb-words="90" data-nb-chars="533">Ale to&nbsp;se&nbsp;už&nbsp;Davidova matka, přesná jak smrt, přezouvala v&nbsp;předsíni. Sára zbožňovala Kryštofa, ale neměla valné mínění o&nbsp;Zlatovlásce (nepopírám, je&nbsp;opravdu krásná, říkala vždycky Davidovi, ale taky bys měl vědět, že&nbsp;je&nbsp;to&nbsp;třpytný klenot z&nbsp;hnoje, a&nbsp;snad smím aspoň doufat, že&nbsp;to&nbsp;mému synovi jednoho dne dojde). Odpověděla chladně na&nbsp;Zlatovlásčin pozdrav a&nbsp;už se&nbsp;rozhlížela po&nbsp;Kryštofovi, ale když uviděla, jak je&nbsp;od&nbsp;hlavy k&nbsp;patě od&nbsp;čehosi přímo zasraný, srdce jí&nbsp;to&nbsp;mohlo utrhnout. A&nbsp;David se&nbsp;Zlatovláskou se&nbsp;rychle sbírali k&nbsp;odchodu.</span></p>
          <p class="chunk" data-nb-ref-number="34" data-nb-words="194" data-nb-chars="1268"><span class="idea" data-nb-ref-number="34" id="idea34" data-nb-words="194" data-nb-chars="1268">Takhle totiž vypadal Kryštofův den u&nbsp;Davida. Od&nbsp;rána do&nbsp;večera se&nbsp;o&nbsp;něho starala Sára, Davidova matka. Stejně jako u&nbsp;Šebes­tiána se&nbsp;zas o&nbsp;něho starala Josefina, Šebestiánova matka. Josefina připravovala Kryštofa do&nbsp;školy, a&nbsp;to s&nbsp;takovým zápalem, že&nbsp;uměl číst a&nbsp;psát už&nbsp;ve&nbsp;čtyřech letech. Ale nejen zásluhou toho zápalu. Kryštof byl totiž po&nbsp;čertech chytrý děcko. Už&nbsp;v&nbsp;těch čtyřech pěti letech byl ochoten sežrat všecku moudrost světa. Aniž ho&nbsp;ta&nbsp;ochota naplňovala protivnou domýšlivostí dětských primadon. A&nbsp;to zas bylo nejspíš zásluhou Sáry, která nejen doplňovala Josefininy školské lekce, ale především se&nbsp;věnovala Kryštofově citové stránce, rozvíjela jeho citové nadání ruku v&nbsp;ruce s&nbsp;jakýmsi řekněme přímo filozofickým fundamentem, čímž se&nbsp;tady, nelekejte se, míní, že&nbsp;vedli spolu hovory o&nbsp;životě a&nbsp;smrti. Takže pedagogický konglomerát těch dvou milujících babiček stvořil dítě, jehož hypertrofovaný rozum uzavřel sňatek se&nbsp;stejně obézní emocionalitou, jak by&nbsp;to&nbsp;pojmenoval Šebestián. A&nbsp;dnes například měla Davidova matka v&nbsp;úmyslu věnovat se&nbsp;Kryštofově vrozené náchylnosti ke&nbsp;zvířecímu světu, jeho citovým vazbám na&nbsp;všechno, co&nbsp;nosilo chobot, tahalo za&nbsp;sebou dlouhý ocas, anebo aspoň roztáhlo netopýří křídla, slovem, chtěla ho&nbsp;vzít do&nbsp;brněnské zoologické zahrady.</span></p>
        </section>
        <section>
          <p class="chunk" data-nb-ref-number="35" data-nb-words="42" data-nb-chars="262"><span class="idea" data-nb-ref-number="35" id="idea35" data-nb-words="42" data-nb-chars="262">David byl zaměstnán jako redaktor v&nbsp;brněnském studiu Českého rozhlasu a&nbsp;Zlatovláska jezdila s&nbsp;tramvajemi. A&nbsp;tak dnes v&nbsp;10.12 střídala řidiče jedenáctky na&nbsp;zastávce nahoře na&nbsp;České. Měla tedy ještě čas doprovodit Davida a&nbsp;stavili se&nbsp;spolu v&nbsp;bistru nedaleko rádia.</span></p>
          <p class="chunk" data-nb-ref-number="36" data-nb-words="6" data-nb-chars="34"><span class="idea" data-nb-ref-number="36" id="idea36" data-nb-words="6" data-nb-chars="34">Co&nbsp;ty&nbsp;víš o&nbsp;židovským náboženství?</span></p>
          <p class="chunk" data-nb-ref-number="37" data-nb-words="10" data-nb-chars="43"><span class="idea" data-nb-ref-number="37" id="idea37" data-nb-words="10" data-nb-chars="43">Obávám se, že&nbsp;nic víc než ty. Proč se&nbsp;ptáš?</span></p>
          <p class="chunk" data-nb-ref-number="38" data-nb-words="26" data-nb-chars="177"><span class="idea" data-nb-ref-number="38" id="idea38" data-nb-words="26" data-nb-chars="177">Někde jsem teď četla, že&nbsp;židovský náboženství vlastně vůbec není náboženstvím, protože mu&nbsp;prý chybí, jo, Davide, takhle to&nbsp;tam stálo: zakotvenost v&nbsp;osobním transcendentním Bohu.</span></p>
          <p class="chunk" data-nb-ref-number="39" data-nb-words="4" data-nb-chars="15"><span class="idea" data-nb-ref-number="39" id="idea39" data-nb-words="4" data-nb-chars="15">To&nbsp;že&nbsp;mu&nbsp;chybí?</span></p>
          <p class="chunk" data-nb-ref-number="40" data-nb-words="27" data-nb-chars="158"><span class="idea" data-nb-ref-number="40" id="idea40" data-nb-words="27" data-nb-chars="158">Tvrdijou to. Víš, v&nbsp;poslední době začínám cítit, že&nbsp;bych chtěla být věřící. Jenže kterýho náboženství se&nbsp;chytit? A&nbsp;copak to&nbsp;vůbec může záviset na&nbsp;mý&nbsp;libovůli?</span></p>
          <p class="chunk" data-nb-ref-number="41" data-nb-words="108" data-nb-chars="637"><span class="idea" data-nb-ref-number="41" id="idea41" data-nb-words="108" data-nb-chars="637">A&nbsp;Zlatovláska mluvila rychle a&nbsp;překotně, jako kdyby teď okamžitě chtěla něco moc důležitého sdělit, ale přitom zároveň věděla, že&nbsp;už&nbsp;na&nbsp;to&nbsp;má&nbsp;jen pranepatrně času, takhle maličko času, Davide, a&nbsp;promnula mezi prsty zrnéčko prachu, a&nbsp;kromě toho si&nbsp;byla taky moc dobře vědoma, jak se&nbsp;jí&nbsp;nedostává přesných a&nbsp;výstižných slov a&nbsp;vlastně se&nbsp;jen pořád bezmocně motá na&nbsp;místě a&nbsp;neříká vůbec, co&nbsp;by&nbsp;chtěla říct, jsem z&nbsp;toho úplně vyšinutá, Davide, vím, že&nbsp;je&nbsp;to&nbsp;strašlivě důležitý a&nbsp;vůbec to&nbsp;nedokážu vyslovit! David jí&nbsp;trpělivě naslouchal, ale pak se&nbsp;najednou podíval na&nbsp;hodinky a&nbsp;zeptal se, jestli už&nbsp;náhodou neměla vystřídat řidiče jedenáctky?</span></p>
          <p class="chunk" data-nb-ref-number="42" data-nb-words="41" data-nb-chars="224"><span class="idea" data-nb-ref-number="42" id="idea42" data-nb-words="41" data-nb-chars="224">Zlatovláska se&nbsp;ještě ve&nbsp;dveřích otáčí a&nbsp;křičí na&nbsp;Davida, Davide, můj bubeníku, můj tambore švarný, něco se&nbsp;se&nbsp;mnou děje, tady vevnitř se&nbsp;mi&nbsp;rozsvítilo nějaký světýlko a&nbsp;nevím ti, co&nbsp;to&nbsp;je&nbsp;a&nbsp;proč to&nbsp;najednou tak zuřivě svítí!</span></p>
          <p class="chunk" data-nb-ref-number="43" data-nb-words="34" data-nb-chars="180"><span class="idea" data-nb-ref-number="43" id="idea43" data-nb-words="34" data-nb-chars="180">David čeká, až&nbsp;mu&nbsp;číšník vrátí z&nbsp;dvoustovky, ten však nad ním jen stojí, přešlápne a&nbsp;počká si, až&nbsp;za&nbsp;Zlatovláskou zapadnou dveře, a&nbsp;pak řekne: Taky já&nbsp;mám tu&nbsp;zkušenost jak ta&nbsp;dáma.</span></p>
          <p class="chunk" data-nb-ref-number="44" data-nb-words="10" data-nb-chars="57"><span class="idea" data-nb-ref-number="44" id="idea44" data-nb-words="10" data-nb-chars="57">Proboha, poleká se&nbsp;David, taky jsem váš bubeník a&nbsp;tambor?</span></p>
          <p class="chunk" data-nb-ref-number="45" data-nb-words="26" data-nb-chars="148"><span class="idea" data-nb-ref-number="45" id="idea45" data-nb-words="26" data-nb-chars="148">Ne, to&nbsp;zrovna ne, chtěl jsem říct, že&nbsp;váš hlas probouzí v&nbsp;lidech světýlka. I&nbsp;já se&nbsp;každý den výslovně těším na&nbsp;vaše pravidelný rozhlasový komentáře.</span></p>
          <p class="chunk" data-nb-ref-number="46" data-nb-words="4" data-nb-chars="40"><span class="idea" data-nb-ref-number="46" id="idea46" data-nb-words="4" data-nb-chars="40">Takže posloucháte veřejnoprávní rozhlas?</span></p>
          <p class="chunk" data-nb-ref-number="47" data-nb-words="14" data-nb-chars="80"><span class="idea" data-nb-ref-number="47" id="idea47" data-nb-words="14" data-nb-chars="80">Nic jinýho neposlouchám, lže číšník, až&nbsp;mu&nbsp;z&nbsp;toho povyroste boule na&nbsp;holý lebce.</span></p>
          <p class="chunk" data-nb-ref-number="48" data-nb-words="11" data-nb-chars="79"><span class="idea" data-nb-ref-number="48" id="idea48" data-nb-words="11" data-nb-chars="79">Jenže já&nbsp;nemám žádný pravidelný komentáře. Vlastně nemám vůbec žádný komentáře.</span></p>
          <p class="chunk" data-nb-ref-number="49" data-nb-words="7" data-nb-chars="37"><span class="idea" data-nb-ref-number="49" id="idea49" data-nb-words="7" data-nb-chars="37">Ale něco přece máte, to&nbsp;mi&nbsp;neříkejte!</span></p>
          <p class="chunk" data-nb-ref-number="50" data-nb-words="3" data-nb-chars="13"><span class="idea" data-nb-ref-number="50" id="idea50" data-nb-words="3" data-nb-chars="13">Jo, něco mám.</span></p>
          <p class="chunk" data-nb-ref-number="51" data-nb-words="27" data-nb-chars="149"><span class="idea" data-nb-ref-number="51" id="idea51" data-nb-words="27" data-nb-chars="149">Tak vidíte a&nbsp;zrovna to&nbsp;já&nbsp;poslouchám! A&nbsp;číšník vrací Davidovi padesátikačku a&nbsp;David čeká, co&nbsp;ještě vysolí, ale spadla klec a&nbsp;z&nbsp;číšníka už&nbsp;nic neleze.</span></p>
          <p class="chunk" data-nb-ref-number="52" data-nb-words="37" data-nb-chars="226"><span class="idea" data-nb-ref-number="52" id="idea52" data-nb-words="37" data-nb-chars="226">Tak vyžvejkněte ještě stovku, požádá ho&nbsp;David, dal jsem vám celýho Komenskýho! Ale číšník se&nbsp;dušuje, že&nbsp;neví o&nbsp;žádným Komenským, dal jste mi&nbsp;akorát Karlíka Čtvrtýho, a&nbsp;špičkami palce a&nbsp;ukazováčku ho&nbsp;povytáhne ze&nbsp;svý šrajtofle.</span></p>
          <p class="chunk" data-nb-ref-number="53" data-nb-words="7" data-nb-chars="34"><span class="idea" data-nb-ref-number="53" id="idea53" data-nb-words="7" data-nb-chars="34">A&nbsp;můj Komenskej je&nbsp;hnedka pod ním!</span></p>
          <p class="chunk" data-nb-ref-number="54" data-nb-words="40" data-nb-chars="247"><span class="idea" data-nb-ref-number="54" id="idea54" data-nb-words="40" data-nb-chars="247">Kdepak, brání se&nbsp;číšník a&nbsp;ukazuje peněženku, mám tady už&nbsp;jen sbor svatejch Anežek, kterým, pohleďte, káže jeden Palackej a&nbsp;čtou jim pohádky dvě Barunky Panklový, a&nbsp;tady, vidíte, jim ještě zpívá jedna Ema Destinnová. Ale nikde žádnej váš Komenskej.</span></p>
        </section>
        <section>
          <p class="chunk" data-nb-ref-number="55" data-nb-words="31" data-nb-chars="184"><span class="idea" data-nb-ref-number="55" id="idea55" data-nb-words="31" data-nb-chars="184">A&nbsp;v&nbsp;té samé chvíli na&nbsp;vzdáleném konci města, totiž na&nbsp;Mniší hoře, prošla právě Sára s&nbsp;Kryštofem bránou zoologické zahrady, koupila lístky a&nbsp;stoupali spolu do&nbsp;kopce k&nbsp;nejbližším klecím.</span></p>
          <p class="chunk" data-nb-ref-number="56" data-nb-words="15" data-nb-chars="88"><span class="idea" data-nb-ref-number="56" id="idea56" data-nb-words="15" data-nb-chars="88">Vypadá to, začal si&nbsp;Kryštof, že&nbsp;se&nbsp;nám letos nedaří vrátit Miloše do&nbsp;přírodního procesu.</span></p>
          <p class="chunk" data-nb-ref-number="57" data-nb-words="25" data-nb-chars="150"><span class="idea" data-nb-ref-number="57" id="idea57" data-nb-words="25" data-nb-chars="150">Bůh mě&nbsp;netresci, pomyslela si&nbsp;Sára, vždyť to&nbsp;dítě mluví jako můj nebožtík Josele, když si&nbsp;po&nbsp;nedělním obědě četl noviny a&nbsp;komentoval světové události.</span></p>
          <p class="chunk" data-nb-ref-number="58" data-nb-words="3" data-nb-chars="13"><span class="idea" data-nb-ref-number="58" id="idea58" data-nb-words="3" data-nb-chars="13">Kdo je&nbsp;Miloš?</span></p>
          <p class="chunk" data-nb-ref-number="59" data-nb-words="59" data-nb-chars="334"><span class="idea" data-nb-ref-number="59" id="idea59" data-nb-words="59" data-nb-chars="334">Nezlob se, babi, ale o&nbsp;tom jsme se&nbsp;už&nbsp;přinejmenším stokrát bavili. Miloš je&nbsp;ježek. Každý podzim ho&nbsp;sebereme a&nbsp;uhnízdíme u&nbsp;nás v&nbsp;kuchyni. Tam přečká podzimní plískatice i&nbsp;všechna zimní zvěrstva a&nbsp;na jaře ho&nbsp;zas vypustíme do&nbsp;jeho přirozeného biotopu. Letos se&nbsp;nám však vypouštění nedaří. Letos se&nbsp;nám Miloš zatvrdil a&nbsp;nikdo s&nbsp;ním nehne.</span></p>
          <p class="chunk" data-nb-ref-number="60" data-nb-words="26" data-nb-chars="159"><span class="idea" data-nb-ref-number="60" id="idea60" data-nb-words="26" data-nb-chars="159">Plískanice nebo plískavice, opravila ho&nbsp;Sára. Řekls plískatice, a&nbsp;to vůbec nic neznamená. A&nbsp;kromě toho si&nbsp;nejsem jista těmi zimními zvěrstvy. Co&nbsp;tím asi míníš?</span></p>
          <p class="chunk" data-nb-ref-number="61" data-nb-words="20" data-nb-chars="128"><span class="idea" data-nb-ref-number="61" id="idea61" data-nb-words="20" data-nb-chars="128">Jak se&nbsp;to&nbsp;vezme. Například náledí, špatně posypané dálnice, umrzlé uši, umrzlé nosy, ale taky nedostatek potravy pro lesní zvěř.</span></p>
          <p class="chunk" data-nb-ref-number="62" data-nb-words="10" data-nb-chars="63"><span class="idea" data-nb-ref-number="62" id="idea62" data-nb-words="10" data-nb-chars="63">Přiznám se, že&nbsp;jsem zapomněla, kdo tak vašeho ježka pojmenoval.</span></p>
          <p class="chunk" data-nb-ref-number="63" data-nb-words="3" data-nb-chars="21"><span class="idea" data-nb-ref-number="63" id="idea63" data-nb-words="3" data-nb-chars="21">Byla to… Zlatovláska?</span></p>
          <p class="chunk" data-nb-ref-number="64" data-nb-words="9" data-nb-chars="48"><span class="idea" data-nb-ref-number="64" id="idea64" data-nb-words="9" data-nb-chars="48">Ale vůbec ne, byl jsem to&nbsp;já, připomněl Kryštof.</span></p>
          <p class="chunk" data-nb-ref-number="65" data-nb-words="11" data-nb-chars="74"><span class="idea" data-nb-ref-number="65" id="idea65" data-nb-words="11" data-nb-chars="74">Dost mě&nbsp;teda zaráží, proč jsi Miloše nepojmenoval nějakým zvířecím jménem.</span></p>
          <p class="chunk" data-nb-ref-number="66" data-nb-words="15" data-nb-chars="88"><span class="idea" data-nb-ref-number="66" id="idea66" data-nb-words="15" data-nb-chars="88">Ale jsou zvířecí jména pro ježky? Přece jsem ho&nbsp;nemohl pojme­novat jako koně nebo krávu.</span></p>
          <p class="chunk" data-nb-ref-number="67" data-nb-words="132" data-nb-chars="826"><span class="idea" data-nb-ref-number="67" id="idea67" data-nb-words="132" data-nb-chars="826">Zatím se&nbsp;přiblížili ke&nbsp;klecím s&nbsp;mývaly. A&nbsp;pak už&nbsp;uviděli na&nbsp;tisíce žebravých praciček vystrčených z&nbsp;pletiva. A&nbsp;jak Sára s&nbsp;Kryštofem procházeli kolem klecí, žebravé pracičky se&nbsp;pohybovaly jejich směrem: stále mířily přímo na&nbsp;ně&nbsp;jak neodbytné oči republikánského šéfa na&nbsp;volebních billboardech. A&nbsp;proč to&nbsp;nepřiznat, i&nbsp;Sára byla u&nbsp;vytržení nad těmi blouznivými tvorečky. V&nbsp;některých amerických státech jsou ovšem přímo pohromou domácností, vybavilo se&nbsp;jí. Vnikají tam všemi domovními otvory a&nbsp;vnášejí neklid do&nbsp;dosud spořádaných životů, a&nbsp;i stárnoucí člověk cítí, jak stále znova a&nbsp;znova atakují zavedený chod jeho myšlení. Ale tu&nbsp;si&nbsp;uvědomila, že&nbsp;už&nbsp;arciť neuvažuje o&nbsp;mývalech, ale o&nbsp;komsi jiném, jí&nbsp;neskonale blízkém a&nbsp;drahém, a&nbsp;hned se&nbsp;snažila svatokrádežné myšlenky zapudit. Ale některé se&nbsp;nás drží jak vši dětských hlaviček.</span></p>
          <p class="chunk" data-nb-ref-number="68" data-nb-words="42" data-nb-chars="246"><span class="idea" data-nb-ref-number="68" id="idea68" data-nb-words="42" data-nb-chars="246">A&nbsp;jsou nějaká zvířecí jména pro ježky? zopakoval Kryštof a&nbsp;Sára sebou trhla jak přistižena při obscénních představách a&nbsp;vyhrkla: To&nbsp;víš, že&nbsp;jsou, například <em>Desi</em>! Ale sotva to&nbsp;vyřkla, hned se&nbsp;polekala a&nbsp;nechápala, jak to&nbsp;z&nbsp;ní vůbec mohlo vyskočit.</span></p>
          <p class="chunk" data-nb-ref-number="69" data-nb-words="4" data-nb-chars="14"><span class="idea" data-nb-ref-number="69" id="idea69" data-nb-words="4" data-nb-chars="14">Co&nbsp;je&nbsp;to&nbsp;Desi?</span></p>
          <p class="chunk" data-nb-ref-number="70" data-nb-words="14" data-nb-chars="81"><span class="idea" data-nb-ref-number="70" id="idea70" data-nb-words="14" data-nb-chars="81">Promiň, Kryštofe, ale o&nbsp;tom bych radši nemluvila. Vypadá to, že&nbsp;jsem se&nbsp;přeřekla.</span></p>
          <p class="chunk" data-nb-ref-number="71" data-nb-words="8" data-nb-chars="37"><span class="idea" data-nb-ref-number="71" id="idea71" data-nb-words="8" data-nb-chars="37">Stejně bych rád věděl, co&nbsp;je&nbsp;to&nbsp;Desi?</span></p>
          <p class="chunk" data-nb-ref-number="72" data-nb-words="19" data-nb-chars="107"><span class="idea" data-nb-ref-number="72" id="idea72" data-nb-words="19" data-nb-chars="107">Je&nbsp;to&nbsp;prastaré hebrejské slovo a&nbsp;myslím, že&nbsp;pro ně&nbsp;neexistuje v&nbsp;našem jazyce přesný, jak to&nbsp;říct, zaváhala.</span></p>
          <p class="chunk" data-nb-ref-number="73" data-nb-words="3" data-nb-chars="27"><span class="idea" data-nb-ref-number="73" id="idea73" data-nb-words="3" data-nb-chars="27">Ekvivalent? nabídl Kryštof.</span></p>
          <p class="chunk" data-nb-ref-number="74" data-nb-words="10" data-nb-chars="48"><span class="idea" data-nb-ref-number="74" id="idea74" data-nb-words="10" data-nb-chars="48">Pojďme ke&nbsp;lvům, rozhodla Sára. A&nbsp;šlo se&nbsp;ke&nbsp;lvům.</span></p>
          <p class="chunk" data-nb-ref-number="75" data-nb-words="46" data-nb-chars="272"><span class="idea" data-nb-ref-number="75" id="idea75" data-nb-words="46" data-nb-chars="272">A&nbsp;pak se&nbsp;nad Mniší horou zatáhla obloha a&nbsp;začalo rychle krápat. Sára s&nbsp;Kryštofem se&nbsp;schovali v&nbsp;jakési boudě, která páchla po&nbsp;velbloudech, ale možná spíš po&nbsp;lamách, a&nbsp;jen peruánský jaguár, jehož čich je&nbsp;jemný jak paličkovaná krajka, dokáže tohle přesně rozlišit, člověk ne.</span></p>
          <p class="chunk" data-nb-ref-number="76" data-nb-words="68" data-nb-chars="370"><span class="idea" data-nb-ref-number="76" id="idea76" data-nb-words="68" data-nb-chars="370">A&nbsp;když se&nbsp;pak zas tramvají vraceli do&nbsp;města, byli už&nbsp;oba uchozeni a&nbsp;Sára tam seděla se&nbsp;zavřenýma očima a&nbsp;Kryštof se&nbsp;ji&nbsp;rozhodl nerušit a&nbsp;probíral si&nbsp;v&nbsp;duchu nějaké své záležitosti. A&nbsp;Sára, zastíněna víčky, přemýšlela zas (pokolikáté už?) o&nbsp;Kryštofovi. A&nbsp;to bylo namouduši velké téma. Odkud se&nbsp;to&nbsp;dítě vzalo v&nbsp;jejím životě? A&nbsp;proč k&nbsp;němu přilnula jak ke&nbsp;své pozdní lásce?</span></p>
          <p class="chunk" data-nb-ref-number="77" data-nb-words="62" data-nb-chars="380"><span class="idea" data-nb-ref-number="77" id="idea77" data-nb-words="62" data-nb-chars="380">Jak už&nbsp;tu&nbsp;bylo myslím řečeno, Sára si&nbsp;Zlatovlásku neoblíbila (byla jí&nbsp;protivná její sexuální bezednost, a&nbsp;to, že&nbsp;natáhla svá milostná klepeta i&nbsp;po jejím synovi, přivádělo Sáru až&nbsp;k&nbsp;výbuchům bezmocného vzteku), ale třeba hned dodat, že&nbsp;Zlatovlásčina rozhodnutí ujmout se&nbsp;Kryštofa si&nbsp;považovala. Nešlo totiž o&nbsp;žádnou běžnou adopci. O&nbsp;tom dítěti nikdo nic nevěděl a&nbsp;ani nemohl vědět.</span></p>
        </section>
        <section>
          <p class="chunk" data-nb-ref-number="78" data-nb-words="150" data-nb-chars="912"><span class="idea" data-nb-ref-number="78" id="idea78" data-nb-words="150" data-nb-chars="912">Jako osmiměsíční bylo nalezeno v&nbsp;barokním chrámu Panny Marie Vítězné v&nbsp;Brně-Černých Polích. Leželo tam na&nbsp;klekátku v&nbsp;severní boční kapli, klekátku přistaveném k&nbsp;nice s&nbsp;obrazem korábu v&nbsp;bouři, mylně připisovaným Janu Jiřímu Heinschovi. Dítě bylo zabaleno do&nbsp;špinavých hadrů, podle nichž se&nbsp;nedalo vůbec nic zjistit. Kněz si&nbsp;pamatoval, že&nbsp;toho dne se&nbsp;objevilo v&nbsp;kostele velké společenství rumunských nebo albánských, ale možná taky kavkazských běženců a&nbsp;že mezi nimi byly i&nbsp;matky s&nbsp;malými dětmi. Odložila tam některá z&nbsp;nich své dítě v&nbsp;naději, že&nbsp;se&nbsp;ho&nbsp;ujmou dobří lidé, anebo ho&nbsp;tam zapomněla, a&nbsp;protože mezitím taky zapomněla, kde ho&nbsp;zapomněla, běží teď kamsi od&nbsp;hlavy k&nbsp;patě, požírána pustošivým žalem? Ale nebylo už&nbsp;v&nbsp;lidských silách to&nbsp;zjistit: společenství běženců se&nbsp;vzápětí rozpustilo jak beránci na&nbsp;obloze, rozsypalo se&nbsp;do&nbsp;malých skupinek a&nbsp;každá z&nbsp;nich už&nbsp;rychle hledala jinou cestu do&nbsp;své zaslíbené země.</span></p>
          <p class="chunk" data-nb-ref-number="79" data-nb-words="86" data-nb-chars="502"><span class="idea" data-nb-ref-number="79" id="idea79" data-nb-words="86" data-nb-chars="502">Na&nbsp;Kryštofových dětských rysech se&nbsp;nedalo poznat, jakého je&nbsp;původu a&nbsp;co všechno musel prožít v&nbsp;těch prvních měsících života a&nbsp;na jaké pouti a&nbsp;odkud a&nbsp;s&nbsp;kým. Ale nikdo nepochyboval, že&nbsp;má&nbsp;za&nbsp;sebou zážitky, které se&nbsp;sice ještě nemohly dotknout jeho vědomí, vždyť z&nbsp;těch prvních měsíců nezůstává v&nbsp;našich vzpomínkách docela nic, ale které se&nbsp;přesto navždycky otiskly do&nbsp;jeho duše a&nbsp;budou teď slepě zasahovat do&nbsp;jeho osudu, vždyť z&nbsp;těch prvních měsíců zůstává v&nbsp;temných šachtách našeho bytí docela všechno.</span></p>
          <p class="chunk" data-nb-ref-number="80" data-nb-words="121" data-nb-chars="684"><span class="idea" data-nb-ref-number="80" id="idea80" data-nb-words="121" data-nb-chars="684">Když ho&nbsp;našli v&nbsp;kostele a&nbsp;nepodařilo se&nbsp;o&nbsp;něm nic zjistit a&nbsp;nepodařilo se&nbsp;ho&nbsp;navrátit těm, kteří ho&nbsp;tam snad zapomněli, nezbylo než udělat pro něho aspoň to, co&nbsp;bylo v&nbsp;lidských silách. A&nbsp;tak byl Kryštof pokřtěn, aniž jeho dobrodinci věděli, jestli to&nbsp;už&nbsp;třeba není jeho druhý křest a&nbsp;jestli ho&nbsp;tak nesvěřili do&nbsp;ochrany už&nbsp;druhého svatého patrona. Ale nešť, to&nbsp;mu&nbsp;nemohlo uškodit, kolik křtů, tolik nebeských udiček hozených mu&nbsp;shůry, a&nbsp;své jméno Kryštof si&nbsp;vysloužil tím, že&nbsp;ho&nbsp;našli na&nbsp;klekátku před kostelním obrazem korábu v&nbsp;bouři: hle, Kolumbus, jenž po&nbsp;útrapách bludné plavby dorazil až&nbsp;ke&nbsp;břehům nové pevniny. A&nbsp;v&nbsp;dětském domově v&nbsp;Pisárkách čekal pak ještě na&nbsp;své nové příjmení.</span></p>
          <p class="chunk" data-nb-ref-number="81" data-nb-words="135" data-nb-chars="777"><span class="idea" data-nb-ref-number="81" id="idea81" data-nb-words="135" data-nb-chars="777">Už&nbsp;před čtyřmi roky, už&nbsp;v&nbsp;září 1994, si&nbsp;Zlatovláska se&nbsp;Šebes­tiánem pro Kryštofa přišli a&nbsp;vybrali si&nbsp;ho&nbsp;ze&nbsp;všech tamějších dětí. A&nbsp;zároveň se&nbsp;dozvěděli, že&nbsp;nemají šanci se&nbsp;o&nbsp;něm někdy něco dozvědět. Nic o&nbsp;jeho rodičích, nic o&nbsp;jeho národnosti, nic o&nbsp;tom, z&nbsp;jaké země pochází, nic o&nbsp;případném dědičném zatížení, nic o&nbsp;tom, čeho se&nbsp;od&nbsp;něho mohou v&nbsp;budoucnosti nadít. Takže rozhodnout se&nbsp;pro Kryštofa bylo jako sáhnout potmě do&nbsp;košíku, v&nbsp;němž byla promíchána zdravá i&nbsp;červivá jablka, a&nbsp;těch červivých asi nesrovnatelně víc. Ale možná, že&nbsp;v&nbsp;tom rozhodnutí hrálo roli taky to, že&nbsp;přeludně krásná a&nbsp;milostně svrchovaná Zlatovláska nemohla mít vlastní dítě, byla veskrze jalová, a&nbsp;cítila to&nbsp;jako své provinění, ale zároveň i&nbsp;svůj trest. Takže jaképak právo přebírat se&nbsp;v&nbsp;košíku jablek?</span></p>
          <p class="chunk" data-nb-ref-number="82" data-nb-words="140" data-nb-chars="802"><span class="idea" data-nb-ref-number="82" id="idea82" data-nb-words="140" data-nb-chars="802">Ale dosti rychle se&nbsp;ukázalo, že&nbsp;měla při té&nbsp;volbě štěstí. A&nbsp;že jí&nbsp;dokonce kdekdo může závidět. Kryštof byl snad přímo darem z&nbsp;nebes: vždyť kromě toho, že&nbsp;se&nbsp;dalo čekat, že&nbsp;z&nbsp;něj nejspíš vyroste nový Wittgenstein, anebo, co&nbsp;já&nbsp;vím, James Chadwick, byl vstřícný i&nbsp;k&nbsp;lásce a&nbsp;laskavosti a&nbsp;sám je&nbsp;už&nbsp;v&nbsp;pěti letech uměl rozdávat. A&nbsp;tak přestože genetický mlýn, z&nbsp;něhož byl počat, klapal kdesi v&nbsp;dalekých temnotách, a&nbsp;přestože ten mlýn byl poháněn vodami, o&nbsp;nichž tady nikdo nic nevěděl, už&nbsp;teď bylo jasné, že&nbsp;z&nbsp;Kryštofovy budoucnosti není třeba mít obavy a&nbsp;že ty, co&nbsp;se&nbsp;kolem něho v&nbsp;dobré vůli shromáždili, žádné ošklivé překvapení nečeká. Jistě i&nbsp;tak se&nbsp;to&nbsp;dalo říct: rozmarný propletenec vztahů Zlatovlásčiných mužských i&nbsp;jejich matek byl všemi svými vrstevnicemi soustředěn ke&nbsp;svému centru, ke&nbsp;Kryštofovi.</span></p>
        </section>
        <section>
          <p class="chunk" data-nb-ref-number="83" data-nb-words="33" data-nb-chars="182"><span class="idea" data-nb-ref-number="83" id="idea83" data-nb-words="33" data-nb-chars="182">Kryštof se&nbsp;sklonil nad spící babičkou a&nbsp;lehounce jí&nbsp;stiskl nos, až&nbsp;Sára zalapala po&nbsp;dechu, otevřela oči a&nbsp;usmála se&nbsp;na&nbsp;něho. Tramvaj zastavila nad hospodou U&nbsp;Kaštanů a&nbsp;byli zas doma.</span></p>
          <p class="chunk" data-nb-ref-number="84" data-nb-words="44" data-nb-chars="281"><span class="idea" data-nb-ref-number="84" id="idea84" data-nb-words="44" data-nb-chars="281">Ale moment, ještě chvíli zpět. Vraťme se&nbsp;ještě do&nbsp;oněch slastných chvil, kdy se&nbsp;Kryštof se&nbsp;Sárou kochali pohledem na&nbsp;roztomilá mývalí stvoření a&nbsp;kdy do&nbsp;jejich žebravých praciček vsouvali pamlsky z&nbsp;babiččina kapsáře. V&nbsp;ten samý čas totiž Šebestián zahajoval hodinu občanské výchovy.</span></p>
        </section>
        <section>
          <p class="chunk" data-nb-ref-number="85" data-nb-words="172" data-nb-chars="1072"><span class="idea" data-nb-ref-number="85" id="idea85" data-nb-words="172" data-nb-chars="1072">Šebestián právě zahajoval hodinu, jež byla dosti výjimečná a&nbsp;kterou dopřával svým žákům (ale i&nbsp;sám sobě) jen jednou za&nbsp;čtvrt roku. Vlastně neměla nic společného s&nbsp;občanskou výchovou, aspoň ne&nbsp;s&nbsp;tou, co&nbsp;ji&nbsp;měl v&nbsp;osnovách, ale Šebestián jí&nbsp;rád říkával laboratoř občanské výchovy. Na&nbsp;ten nápad přišel už&nbsp;velice dávno, ještě v&nbsp;časech, kdy téhle zemi vládli sovětští okupanti prostřednictvím svých místodržitelů a&nbsp;nohsledů a&nbsp;kdy být učitelem znamenalo také být slouhou těchhle křivochcálků. Šebestián ovšem odmítal být slouhou křivochcálků. Učil v&nbsp;té době na&nbsp;odborném učilišti a&nbsp;zavedl si&nbsp;tam hodiny, v&nbsp;nichž odpovídal na&nbsp;všetečné otázky, které mu&nbsp;žáci směli (jednou za&nbsp;čtvrt roku) klást. A&nbsp;v&nbsp;těch dřevních časech to&nbsp;bývaly otázky skoro vždycky politické. Velice odvážné politické otázky, na&nbsp;něž Šebestián taky velice odvážně odpovídal. Riskoval samozřejmě, že&nbsp;bude mít ve&nbsp;třídě práskače, ale nikdy se&nbsp;nic takového nestalo, přestože ty&nbsp;hodiny provozoval léta. Mluvil se&nbsp;svými žáky a&nbsp;žákyněmi otevřeně a&nbsp;upřímně naprosto o&nbsp;všem a&nbsp;získal tak jejich respekt a&nbsp;neztratil vůbec nic.</span></p>
          <p class="chunk" data-nb-ref-number="86" data-nb-words="138" data-nb-chars="773"><span class="idea" data-nb-ref-number="86" id="idea86" data-nb-words="138" data-nb-chars="773">Dnes tedy Šebestián navazoval na&nbsp;tuhle tradici, ale situace už&nbsp;byla ovšem jiná. Už&nbsp;se&nbsp;nemusel bát, že&nbsp;se&nbsp;jeho odpovědi na&nbsp;otázky žáků donesou až&nbsp;k&nbsp;estébáckým uším, ale na&nbsp;druhé straně už&nbsp;taky u&nbsp;svých žáků nepožíval toho respektu, už&nbsp;se&nbsp;nesetkával s&nbsp;tou úctou k&nbsp;někomu, kdo se&nbsp;odvažuje nahlas vyslovit něco, o&nbsp;čem i&nbsp;jejich rodiče i&nbsp;v&nbsp;bezpečí domovů raději mlčeli. Teď se&nbsp;naopak často sám stával terčem útoků. Nic proti tomu nenamítal, a&nbsp;dokonce vyžadoval, ať&nbsp;se&nbsp;ptají na&nbsp;cokoliv a&nbsp;neohlížejí se&nbsp;na&nbsp;nic, tím méně na&nbsp;něho. I&nbsp;bývalo mu&nbsp;ochotně vyhověno. A&nbsp;někdy ho, musel si&nbsp;přiznat, přece jenom zaskočili. A&nbsp;tak i&nbsp;dnes. A&nbsp;ještě něco. Otázky se&nbsp;už&nbsp;netýkaly politiky, to&nbsp;spíš výjimečně. Politikou byli už&nbsp;všichni zasyceni, zvláště teď, těsně po&nbsp;volbách a&nbsp;těsně před prázdninami.</span></p>
          <p class="chunk" data-nb-ref-number="87" data-nb-words="24" data-nb-chars="122"><span class="idea" data-nb-ref-number="87" id="idea87" data-nb-words="24" data-nb-chars="122">Vaše žena má&nbsp;prý poměr s&nbsp;několika dalšími muži a&nbsp;vy prý jí&nbsp;to&nbsp;jen tak strpíte? zeptala se&nbsp;jedna z&nbsp;jeho nejmilejších žákyň.</span></p>
          <p class="chunk" data-nb-ref-number="88" data-nb-words="30" data-nb-chars="150"><span class="idea" data-nb-ref-number="88" id="idea88" data-nb-words="30" data-nb-chars="150">To&nbsp;není tak docela přesné, nejde o&nbsp;několik, ale jen o&nbsp;dva muže. A&nbsp;co kdybych se&nbsp;na&nbsp;oplátku zeptal já&nbsp;vás? Jak jste se&nbsp;vůbec dostali k&nbsp;téhle informaci?</span></p>
          <p class="chunk" data-nb-ref-number="89" data-nb-words="22" data-nb-chars="118"><span class="idea" data-nb-ref-number="89" id="idea89" data-nb-words="22" data-nb-chars="118">Máme své zdroje a&nbsp;ty se, jak známo, nevyzrazují. Anebo chcete raději slyšet, že&nbsp;už&nbsp;o&nbsp;tom cvrlikají i&nbsp;vrabci na&nbsp;střeše?</span></p>
          <p class="chunk" data-nb-ref-number="90" data-nb-words="21" data-nb-chars="113"><span class="idea" data-nb-ref-number="90" id="idea90" data-nb-words="21" data-nb-chars="113">A&nbsp;myslíte, že&nbsp;je&nbsp;správné tolerovat své ženě dva milence? ptal se&nbsp;kdosi dál a&nbsp;kolotoč otázek se&nbsp;už&nbsp;nedal zastavit.</span></p>
          <p class="chunk" data-nb-ref-number="91" data-nb-words="64" data-nb-chars="418"><span class="idea" data-nb-ref-number="91" id="idea91" data-nb-words="64" data-nb-chars="418">V&nbsp;milostných vztazích neexistuje žádné správné a&nbsp;nesprávné. Je&nbsp;to&nbsp;území svobody, spontaneity a&nbsp;stále nových překvapení. Opravdu velikou lásku můžeme někdy naplnit tím, že&nbsp;se&nbsp;vzdáme některých nároků konvenčně ji&nbsp;charakterizujících. A&nbsp;to, co&nbsp;se&nbsp;většině může jevit jako naprosto nepřijatelné, může být v&nbsp;jedinečnosti vztahu doslova zázračné. A&nbsp;jedno mějte prosím vždycky na&nbsp;paměti, láska se&nbsp;nedá vysvětlit, dá&nbsp;se&nbsp;jen žít.</span></p>
          <p class="chunk" data-nb-ref-number="92" data-nb-words="50" data-nb-chars="275"><span class="idea" data-nb-ref-number="92" id="idea92" data-nb-words="50" data-nb-chars="275">Pánbů s&nbsp;námi a&nbsp;zlé pryč, polekal se&nbsp;Šebestián, kážu tady jak apoštol nějaké nové sekty. Neměl by&nbsp;mě&nbsp;někdo zavčas postavit ke&nbsp;zdi a&nbsp;odprásknout? Ale tu&nbsp;se&nbsp;mu&nbsp;nečekaně dostalo vysvobození. Někdo zaklepal a&nbsp;byl to&nbsp;žák z&nbsp;vedlejší třídy se&nbsp;vzkazem, že&nbsp;má&nbsp;jít okamžitě do&nbsp;sborovny.</span></p>
        </section>
        <section>
          <p class="chunk" data-nb-ref-number="93" data-nb-words="134" data-nb-chars="863"><span class="idea" data-nb-ref-number="93" id="idea93" data-nb-words="134" data-nb-chars="863">Z&nbsp;Vídně přijedou nějací rakouští učitelé na&nbsp;předprázdninovou návštěvu brněnských škol. Za&nbsp;základnu si&nbsp;vybrali naše gymnázium, což nás nejen ctí, ale recipročně se&nbsp;nám tak v&nbsp;příštím školním roce nabídne i&nbsp;exkurze po&nbsp;vídeňských školách. Hosté přijedou už&nbsp;zítra večer, tedy v&nbsp;sobotu, a&nbsp;zajistí se&nbsp;jim ubytování v&nbsp;Internationalu a&nbsp;taky program, počínaje už&nbsp;nedělním dopolednem. Dopoledne s&nbsp;nimi pojedeme parníčkem na&nbsp;hrad Veveří a&nbsp;odpoledne se&nbsp;jim uspořádá seminář s&nbsp;nějakým odlehčeným, prázdninovým tématem, což zajistíme my, hlavy pomazané (čímž ředitel mínil sebe i&nbsp;svého zástupce). Účast všech na&nbsp;parníčkovém výletě a&nbsp;semináři povinná a&nbsp;Šebestiána tímto slavnostně pověřujeme, aby okamžitě zjistil, v&nbsp;jakém stavu je&nbsp;naše rekreační zařízení na&nbsp;přehradě a&nbsp;jestli je&nbsp;tím důstojným místem na&nbsp;uspořádání semináře, a&nbsp;pokud zrovna ne, co&nbsp;rychle učinit, aby se&nbsp;jím stalo.</span></p>
          <p class="chunk" data-nb-ref-number="94" data-nb-words="30" data-nb-chars="160"><span class="idea" data-nb-ref-number="94" id="idea94" data-nb-words="30" data-nb-chars="160">A&nbsp;Šebestián ke&nbsp;svému zděšení shledal, že&nbsp;má&nbsp;vlastně radost, že&nbsp;tak může utéct ze&nbsp;své hodiny, z&nbsp;dosahu svých žákyň a&nbsp;žáků, kteří mu&nbsp;dneska šli viditelně po&nbsp;krku.</span></p>
          <p class="chunk" data-nb-ref-number="95" data-nb-words="42" data-nb-chars="234"><span class="idea" data-nb-ref-number="95" id="idea95" data-nb-words="42" data-nb-chars="234">A&nbsp;když jel na&nbsp;přehradu, setkal se&nbsp;před stanicí Jundrov s&nbsp;tramvají, v&nbsp;níž se&nbsp;právě Kryštof se&nbsp;Sárou vraceli z&nbsp;Mniší hory. Však bylo to&nbsp;setkání dočista na&nbsp;pytel, protože jeho účastníci se&nbsp;ani nestačili vzít na&nbsp;vědomí. Jo, nezahlédli se.</span></p>
        </section>
        <section>
          <p class="chunk" data-nb-ref-number="96" data-nb-words="66" data-nb-chars="393"><span class="idea" data-nb-ref-number="96" id="idea96" data-nb-words="66" data-nb-chars="393">Tak je&nbsp;to, Sára si&nbsp;s&nbsp;Kryštofem moc ráda povídala. Kryštof se&nbsp;pohy­boval zřetelně o&nbsp;dvě tři patra výš než jeho pětiletí vrstevníci a&nbsp;zajímal ho&nbsp;jiný svět, než by&nbsp;jeho věku příslušel, a&nbsp;zvědavě strkal hlavu do&nbsp;úplně jiných dveří a&nbsp;snažil se&nbsp;nahlédnout do&nbsp;úplně jiné třinácté komnaty než naprostá většina pětiletých prcků. Povídat si&nbsp;o&nbsp;životě byla činnost, které propadal s&nbsp;frenetickou oddaností.</span></p>
          <p class="chunk" data-nb-ref-number="97" data-nb-words="20" data-nb-chars="114"><span class="idea" data-nb-ref-number="97" id="idea97" data-nb-words="20" data-nb-chars="114">Jestli se&nbsp;tě&nbsp;to&nbsp;nedotkne, navrhl Kryštof, probrali bychom dneska téma, proč vlastně člověk umírá a&nbsp;co je&nbsp;po&nbsp;smrti.</span></p>
          <p class="chunk" data-nb-ref-number="98" data-nb-words="25" data-nb-chars="134"><span class="idea" data-nb-ref-number="98" id="idea98" data-nb-words="25" data-nb-chars="134">Nedotkne. A&nbsp;proč by&nbsp;kruci mělo? načepýřila se&nbsp;Sára. Jen tě&nbsp;chci upozornit, že&nbsp;je&nbsp;to&nbsp;téma tak vymrskaný, že&nbsp;už&nbsp;na&nbsp;nic novýho nepřijdem.</span></p>
          <p class="chunk" data-nb-ref-number="99" data-nb-words="48" data-nb-chars="311"><span class="idea" data-nb-ref-number="99" id="idea99" data-nb-words="48" data-nb-chars="311">A&nbsp;tak utíkalo odpoledne. Úvodní téma sice už&nbsp;dávno opustili a&nbsp;už nějaký čas se&nbsp;věnovali něčemu mnohem veselejšímu, ale najednou začala Sára na&nbsp;Kryštofovi pozorovat jakýsi neklid, který se&nbsp;pozvolna stupňoval. Něco se&nbsp;s&nbsp;ním nepochybně dělo a&nbsp;stále přibývalo dalších drobných příznaků, jež Sáru dost znepokojovaly.</span></p>
          <p class="chunk" data-nb-ref-number="100" data-nb-words="53" data-nb-chars="286"><span class="idea" data-nb-ref-number="100" id="idea100" data-nb-words="53" data-nb-chars="286">A&nbsp;pak zjistila, že&nbsp;musí ještě pro něco do&nbsp;supermarketu. Kryštof se&nbsp;nabídl, že&nbsp;tam skočí, ale Sára řekla, že&nbsp;si&nbsp;není tak zcela jista, co&nbsp;tam všechno chce, a&nbsp;že na&nbsp;to&nbsp;přijde teprve až&nbsp;mezi regálama. Ale ve&nbsp;skutečnosti si&nbsp;vůbec nebyla jista, jestli může Kryštofa pustit v&nbsp;tomhle stavu ven.</span></p>
          <p class="chunk" data-nb-ref-number="101" data-nb-words="85" data-nb-chars="443"><span class="idea" data-nb-ref-number="101" id="idea101" data-nb-words="85" data-nb-chars="443">Šla tedy sama. Ale sotva byla za&nbsp;dveřmi, hned ji&nbsp;napadlo, že&nbsp;i&nbsp;to je&nbsp;nejspíš kopanec a&nbsp;že za&nbsp;těchto okolností neměla vůbec vytáhnout paty z&nbsp;domu. Ale za&nbsp;jakých okolností? A&nbsp;co se&nbsp;vlastně děje? A&nbsp;nenamlouvá si&nbsp;to&nbsp;všechno? A&nbsp;není tak náhodou ten neklid spíš v&nbsp;ní než v&nbsp;Kryštofovi? A&nbsp;není tak náhodou už&nbsp;v&nbsp;tom věku, kdy každá zmínka o&nbsp;smrti v&nbsp;ní probouzí neklamné příznaky čehosi znepokojivého a&nbsp;hned má&nbsp;ten dar přenášet je&nbsp;na&nbsp;všechny kolem sebe?</span></p>
          <p class="chunk" data-nb-ref-number="102" data-nb-words="114" data-nb-chars="641"><span class="idea" data-nb-ref-number="102" id="idea102" data-nb-words="114" data-nb-chars="641">Rychle cosi nakoupila a&nbsp;netrpělivě stála ve&nbsp;frontě před pokladnou (a před ní&nbsp;stál někdo, kdo měl na&nbsp;rameni papouška, a&nbsp;ten hleděl na&nbsp;Sáru zlobným okem, a&nbsp;to měla ještě štěstí, že&nbsp;to&nbsp;byl papoušek nekňuba, protože kdoví, co&nbsp;by&nbsp;na&nbsp;ni&nbsp;jinak vykřikl) a&nbsp;pak přesypala nákup z&nbsp;vozíku do&nbsp;tašky a&nbsp;už zas utíkala zpátky a&nbsp;uklidnila se&nbsp;teprve, když vystoupila z&nbsp;výtahu a&nbsp;zamířila ke&nbsp;dveřím Davidova bytu. Ale bohužel ne&nbsp;na&nbsp;dlouho. Protože jakmile zasunula klíč do&nbsp;zámku a&nbsp;otočila jím, uslyšela vřískot. Byl to&nbsp;Kryštofův hlas, i&nbsp;když čímsi hrozivě pozměněný. Pustila tašku s&nbsp;nákupem, nechala otevřené dveře (a ve&nbsp;dveřích klíč) a&nbsp;už běžela za&nbsp;tím hlasem.</span></p>
          <p class="chunk" data-nb-ref-number="103" data-nb-words="87" data-nb-chars="481"><span class="idea" data-nb-ref-number="103" id="idea103" data-nb-words="87" data-nb-chars="481">Kryštof stál uprostřed kuchyně a&nbsp;měl zavřené oči a&nbsp;zakloněnou hlavu a&nbsp;rukama se&nbsp;držel za&nbsp;krk a&nbsp;křičel. Přiskočila k&nbsp;němu, chtěla ho&nbsp;sevřít do&nbsp;náruče, ale okamžitě se&nbsp;jí&nbsp;vytrhl a&nbsp;běžel ke&nbsp;zdi, opřel se&nbsp;zvednutými lokty, vyvrátil hlavu a&nbsp;zas křičel. A&nbsp;pak něčím náhle připomínal oběšence a&nbsp;pak se&nbsp;svezl na&nbsp;podlahu a&nbsp;zůstal tam už&nbsp;tiše ležet. Znova ho&nbsp;sevřela v&nbsp;náruči, připravena, že&nbsp;se&nbsp;jí&nbsp;zas okamžitě vytrhne. Ale nehýbal se. Žil, dýchal, srdíčko mu&nbsp;divoce tlouklo, ale nehýbal se.</span></p>
        </section>
        <section>
          <p class="chunk" data-nb-ref-number="104" data-nb-words="82" data-nb-chars="506"><span class="idea" data-nb-ref-number="104" id="idea104" data-nb-words="82" data-nb-chars="506">Šebestián byl v&nbsp;té chatě všehovšudy jedenkrát v&nbsp;životě, a&nbsp;tak zapochyboval, jestli ji&nbsp;vůbec najde. Ale našel. Nu, stála pár metrů od&nbsp;přehradního jezera, kousek od&nbsp;přístaviště parníků, a&nbsp;vypadala hodně nevábně. To&nbsp;byl nejspíš taky nápad ředitele nebo jeho zástupce: zvenku chatu zohavit a&nbsp;ještě ji&nbsp;opatřit odpudivým nápisem: DERATIZAČNÍ SKLAD, HUBENÍ KRYS, MYŠÍ A&nbsp;ŠVÁBŮ! Zatím to&nbsp;fungovalo, dosud nebyla vykradena. Ale už&nbsp;brzo nadejde čas, kdy to&nbsp;jediné, co&nbsp;vzbudí ještě něčí zájem, bude právě jed na&nbsp;krysy!</span></p>
          <p class="chunk" data-nb-ref-number="105" data-nb-words="125" data-nb-chars="755"><span class="idea" data-nb-ref-number="105" id="idea105" data-nb-words="125" data-nb-chars="755">Když chatu našel, byly tak dvě hodiny. Dvacet minut tam pak strávil prohlížeje si&nbsp;hodně rozmanité a&nbsp;hodně různorodé zařízení, jímž byla vybavena. Jako by&nbsp;sem každý návštěvník povinně přinesl něco ze&nbsp;svého zlolajného domova. Byla stejně odpudivá zevnitř jako zvenku, a&nbsp;navíc všemu vévodil rozměrný kýč, oslavující západ slunka nad přehradou. A&nbsp;nebylo pochyb, před tímhle obrazem se&nbsp;uči­telstvo za&nbsp;táhlého řevu do&nbsp;nocí a&nbsp;do němoty zpíjelo. Šebestián se&nbsp;pokusil obraz sundat, ale pod ním objevil něco tak omračujícího, že&nbsp;před tím s&nbsp;výkřikem couvl a&nbsp;honem zas západ slunka připlácl na&nbsp;své místo. Není pochyb, tady se&nbsp;seminář za&nbsp;žádnou cenu nesmí konat. On, Šebestián, se&nbsp;tomu postaví, i&nbsp;kdyby si&nbsp;to&nbsp;měl na&nbsp;doživotí zavařit u&nbsp;všech ředitelů a&nbsp;jejich zástupců.</span></p>
          <p class="chunk" data-nb-ref-number="106" data-nb-words="75" data-nb-chars="424"><span class="idea" data-nb-ref-number="106" id="idea106" data-nb-words="75" data-nb-chars="424">Když Šebestián vylezl z&nbsp;chaty, bylo asi tak pět minut před půl třetí, přesně to&nbsp;samozřejmě neví, protože ho&nbsp;nenapadlo podívat se&nbsp;na&nbsp;hodinky, a&nbsp;šel zas zpátky k&nbsp;tramvajové smyčce. Ale nedošel daleko a&nbsp;v&nbsp;poslední chvíli uskočil a&nbsp;proti němu splašená sanitka a&nbsp;za ní&nbsp;hlídkový vůz a&nbsp;ještě hasiči. A&nbsp;pak se&nbsp;už&nbsp;otočil směrem, kterým se&nbsp;všechno hnulo. Ale protože se&nbsp;otočil proti slunku, napřed neviděl nic, jen tu&nbsp;sluneční extázi.</span></p>
        </section>
        <section>
          <p class="chunk" data-nb-ref-number="107" data-nb-words="73" data-nb-chars="420"><span class="idea" data-nb-ref-number="107" id="idea107" data-nb-words="73" data-nb-chars="420">David seděl se&nbsp;sluchátky na&nbsp;uších, přehraboval se&nbsp;v&nbsp;kotoučích ze&nbsp;zvukového archívu a&nbsp;hledal tam nějaký úctyhodný zvuk pro svůj feature, když se&nbsp;někdo dotkl jeho ramene a&nbsp;podal mu&nbsp;sklenici plnou nádherně průzračné tekutiny. David k&nbsp;tomu čichl, byl to&nbsp;džin, fantastická dávka džinu, která krásně těžkla v&nbsp;dlani. Otočil se&nbsp;a&nbsp;za ním stál Bua Bua, černý redakční stážista, s&nbsp;lahví v&nbsp;ruce a&nbsp;naznačoval mu, aby to&nbsp;rychle vypil.</span></p>
          <p class="chunk" data-nb-ref-number="108" data-nb-words="13" data-nb-chars="69"><span class="idea" data-nb-ref-number="108" id="idea108" data-nb-words="13" data-nb-chars="69">Tak počkej, co&nbsp;je? a&nbsp;sundal si&nbsp;sluchátko a&nbsp;pověsil na&nbsp;opěradlo židle.</span></p>
          <p class="chunk" data-nb-ref-number="109" data-nb-words="4" data-nb-chars="18"><span class="idea" data-nb-ref-number="109" id="idea109" data-nb-words="4" data-nb-chars="18">Dělej, hoď to&nbsp;tam!</span></p>
          <p class="chunk" data-nb-ref-number="110" data-nb-words="7" data-nb-chars="37"><span class="idea" data-nb-ref-number="110" id="idea110" data-nb-words="7" data-nb-chars="37">Fakt mě&nbsp;chceš opít? podivil se&nbsp;David.</span></p>
          <p class="chunk" data-nb-ref-number="111" data-nb-words="36" data-nb-chars="208"><span class="idea" data-nb-ref-number="111" id="idea111" data-nb-words="36" data-nb-chars="208">Přesně tak, řekl Bua Bua, tak pohni! A&nbsp;vzal Davidovu sklenku a&nbsp;znovu ji&nbsp;naplnil po&nbsp;okraj a&nbsp;nalil taky sobě: Teď telefonoval Šebestián z&nbsp;přehrady. Zlatovláska je&nbsp;mrtvá. Našli ji&nbsp;tam na&nbsp;stožáru vysokýho napětí.</span></p>
          <p class="chunk" data-nb-ref-number="112" data-nb-words="37" data-nb-chars="216"><span class="idea" data-nb-ref-number="112" id="idea112" data-nb-words="37" data-nb-chars="216">Ne, řekl David. Hovno, řekl David. Postavil se, stál, díval se&nbsp;na&nbsp;Bua Bua a&nbsp;pak se&nbsp;znova posadil. Ze&nbsp;sluchátek visících přes opěradlo bylo teď zřetelně slyšet, jak dlouhou, prázdnou ulicí jde muž na&nbsp;vysokých chůdách.</span></p>
        </section>
        <section>
          <p class="chunk" data-nb-ref-number="113" data-nb-words="65" data-nb-chars="404"><span class="idea" data-nb-ref-number="113" id="idea113" data-nb-words="65" data-nb-chars="404">Aniž si&nbsp;to&nbsp;pořádně uvědomoval, šel Šebestián stále blíž, až&nbsp;se&nbsp;octl v&nbsp;hloučku televizáků, a&nbsp;díval se&nbsp;přitom stále nahoru, a&nbsp;teprve teď poznal a&nbsp;bezpečně viděl, co&nbsp;tam je. Přes stráň vzhůru běžely obrovské sloupy vysokého napětí a&nbsp;v&nbsp;drátech mezi dvěma sloupy se&nbsp;cosi přeludně třpytilo, klenot, šperk, nasávající všechnu sluneční šťávu. Vysoko v&nbsp;drátech visela Zlatovláska, zachycená tam jak papírový drak.</span></p>
          <p class="chunk" data-nb-ref-number="114" data-nb-words="28" data-nb-chars="186"><span class="idea" data-nb-ref-number="114" id="idea114" data-nb-words="28" data-nb-chars="186">Ale vždyť je&nbsp;to&nbsp;úplný nanebevzetí, řekl jeden z&nbsp;policajtů. Ale někdo, kdo stál vedle, ho&nbsp;okamžitě opravil: Napeklovzetí! Když, tak dopekelvzetí, panstvo! dala jim flek tlustá policajtka.</span></p>
          <p class="chunk" data-nb-ref-number="115" data-nb-words="98" data-nb-chars="568"><span class="idea" data-nb-ref-number="115" id="idea115" data-nb-words="98" data-nb-chars="568">A&nbsp;to už&nbsp;z&nbsp;televizního mikrobusu opatrně vycouval kameraman s&nbsp;kamerou na&nbsp;rameni a&nbsp;otočil se&nbsp;a&nbsp;zamířil na&nbsp;Zlatovlásku, a&nbsp;zatímco hasiči se&nbsp;tam v&nbsp;chumlu ještě radili, kameraman už&nbsp;vedle nich tančil televizní taneček a&nbsp;vyvrácený zobáček kamery se&nbsp;přitom zálibně otáčel a&nbsp;bral Zlatovlásčiny nohy pod sukní, jak tam visela vysoko nad hlavami televizáků, policajtů, hasičů. A&nbsp;Šebestián se&nbsp;na&nbsp;to&nbsp;chvíli nehybně díval a&nbsp;pak sebou škubl a&nbsp;prodíral se&nbsp;ke&nbsp;kameramanovi, a&nbsp;když stál až&nbsp;u&nbsp;něho, hlasitě sykl a&nbsp;kameraman se&nbsp;po&nbsp;něm otočil, a&nbsp;to byla chyba, kterou si&nbsp;škaredě odskákal.</span></p>
        </section>
        <section>
          <p class="chunk" data-nb-ref-number="116" data-nb-words="154" data-nb-chars="974"><span class="idea" data-nb-ref-number="116" id="idea116" data-nb-words="154" data-nb-chars="974">Šebestián se&nbsp;právě vrátil domů, do&nbsp;velkého činžáku na&nbsp;Úvoze (čtvrté poschodí, byt dveře číslo 17) a&nbsp;cítil neskutečnou tíhu a&nbsp;nejraději by&nbsp;propadl tomu nejkatastrofálnějšímu scénáři, vždyť tohle už&nbsp;vůbec nebylo o&nbsp;životě, ale jen o&nbsp;nekonečných prohrách a&nbsp;na vše strany zatarasených cestách! Ale neudělal to, a&nbsp;místo toho zamířil dozadu do&nbsp;ložnice a&nbsp;tam rázně otevřel okno do&nbsp;zeleně na&nbsp;Špilberku, několikrát se&nbsp;zhluboka nadechl a&nbsp;pustil se&nbsp;do&nbsp;Pěti Tibeťanů. Pět Tibeťanů je&nbsp;„tajemství věčného mládí, uloupené kdysi tibetským mnichům a&nbsp;omlazující teď evropskou populaci řádově o&nbsp;patnáct roků“. Tak to&nbsp;stálo na&nbsp;obálce už&nbsp;kolikáté reedice knížečky napsané invalidním jazykem a&nbsp;v&nbsp;duchu sektářských brožurek, což v&nbsp;Šebes­tiánovi probouzelo štítivou nedůvěru, ale něco jiného je&nbsp;nedůvěra k&nbsp;duchu a&nbsp;jazyku a&nbsp;něco zas zoufalá potřeba omládnout o&nbsp;patnáct roků a&nbsp;vyrovnat se&nbsp;tak Zlatovlásčiným milencům a&nbsp;skoncovat už&nbsp;s&nbsp;jejími nevěrami, anebo je&nbsp;aspoň omezit na&nbsp;běžný našinecký standard.</span></p>
          <p class="chunk" data-nb-ref-number="117" data-nb-words="13" data-nb-chars="82"><span class="idea" data-nb-ref-number="117" id="idea117" data-nb-words="13" data-nb-chars="82">Ve&nbsp;dveřích zazvonily klíče a&nbsp;Zlatovláska proletěla bytem a&nbsp;vpadla taky do&nbsp;ložnice.</span></p>
          <p class="chunk" data-nb-ref-number="118" data-nb-words="6" data-nb-chars="38"><span class="idea" data-nb-ref-number="118" id="idea118" data-nb-words="6" data-nb-chars="38">Klidně pokračuj, já&nbsp;zas hned odcházím.</span></p>
          <p class="chunk" data-nb-ref-number="119" data-nb-words="12" data-nb-chars="74"><span class="idea" data-nb-ref-number="119" id="idea119" data-nb-words="12" data-nb-chars="74">Šebestián v&nbsp;pozici druhého Tibeťana: On&nbsp;tě&nbsp;čeká dole, viď, ten scenárista…</span></p>
          <p class="chunk" data-nb-ref-number="120" data-nb-words="89" data-nb-chars="544"><span class="idea" data-nb-ref-number="120" id="idea120" data-nb-words="89" data-nb-chars="544">Šebestiáne, požádala Zlatovláska, neříkej teď prosím nic, čeho bys později litoval, nic, co&nbsp;by&nbsp;se&nbsp;pak ukázalo nenapravitelným. Jako bys nevěděl, jak to&nbsp;se&nbsp;mnou chodí. Vždyť já&nbsp;toho scenáristu jen vymačkám jak citron a&nbsp;zas, slibuju, odhodím, není to&nbsp;vůbec nic vážnýho, nic se&nbsp;neděje. A&nbsp;vytáhla ze&nbsp;zásuvky noční košili a&nbsp;prohlédla, jestli je&nbsp;v&nbsp;pořádku, a&nbsp;Šebestián, který mezitím přešel do&nbsp;pozice třetího Tibeťana a&nbsp;vše odtud úzkostlivě sledoval, teď zasténal: Copak nevidíš, že&nbsp;je&nbsp;to&nbsp;noční košile, kterou jsem ti&nbsp;koupil k&nbsp;našemu čtvrtému výročí?</span></p>
          <p class="chunk" data-nb-ref-number="121" data-nb-words="19" data-nb-chars="105"><span class="idea" data-nb-ref-number="121" id="idea121" data-nb-words="19" data-nb-chars="105">Promiň, a&nbsp;nacpala košili zpátky do&nbsp;zásuvky a&nbsp;ve dveřích se&nbsp;ještě otočila a&nbsp;chtěla něco říct, ale neřekla.</span></p>
        </section>
        <section>
          <p class="chunk" data-nb-ref-number="122" data-nb-words="161" data-nb-chars="1000"><span class="idea" data-nb-ref-number="122" id="idea122" data-nb-words="161" data-nb-chars="1000">Scenárista byl přízračně hubený mladíček, takže když si&nbsp;zapálil cigaretu, nečinilo mu&nbsp;potíže se&nbsp;za&nbsp;ni&nbsp;schovat. A&nbsp;pro někoho mohla mít ta&nbsp;hubenost i&nbsp;charakter odpudivé kachexie, ale to&nbsp;nebyl případ Zlatovlásky, která naopak přemýšlela o&nbsp;tom, jestli právě ta&nbsp;hubenost není tím mladíčkovým atributem, co&nbsp;roznítil její milostnou zvědavost. Scenárista byl ovšem zároveň dost ošklivý, což ještě podtrhl dlouhým culíkem, který mu&nbsp;slušel jak řezníkovi mitra. O&nbsp;ženských se&nbsp;v&nbsp;takovém případě říká, že&nbsp;jsou ošklivé jak noc, což se&nbsp;na&nbsp;mladíčka přece jenom nehodilo, takže Zlatovláska zvolila vhodnější příměr, ošklivý jak kanál. Když mu&nbsp;to&nbsp;ale jednou řekla, bylo hned vidět, jak ho&nbsp;tím ťala, to&nbsp;byla nepochybně scenáristova Achillova pata, a&nbsp;byl v&nbsp;tom okamžiku tak děsivě zdrblý, že&nbsp;to&nbsp;z&nbsp;ní vymáčklo okamžitou opravu: Tak ošklivý, až&nbsp;docela hezký! Ale ani to&nbsp;ho&nbsp;nijak nenadchlo. Ach, ty&nbsp;můj malý hajzlíčku, pomyslela si, přece ode mě&nbsp;nečekáš, že&nbsp;tě&nbsp;budu považovat za&nbsp;mladičkého Apollóna anebo Leonarda DiCapria.</span></p>
          <p class="chunk" data-nb-ref-number="123" data-nb-words="130" data-nb-chars="897"><span class="idea" data-nb-ref-number="123" id="idea123" data-nb-words="130" data-nb-chars="897">Leč ten hajzlík měl nepochybně jiné přednosti. Například se&nbsp;uměl prosazovat s&nbsp;fantastickou průrazností: neúnavný, energický, nápaditý, stále plný chutí a&nbsp;nevyčerpatelné houževnatosti, tam, kde druzí už&nbsp;odpadávali, scenárista teprve naplno ožíval, v&nbsp;brněnském televizním studiu vyletěla jeho hvězda během jediného roku: na&nbsp;jeho počátku ještě vyráběl scénáře pitomoučkých televizních soutěží a&nbsp;na konci už&nbsp;všechny zaujal pro ambiciózní projekt velkého televizního superrománu, na&nbsp;němž se&nbsp;měla podílet i&nbsp;německá a&nbsp;francouzská televize. A&nbsp;už dávno to&nbsp;nebyl pouhý scenárista, ale především výrazně osobitý televizní režisér, který kolem sebe shromáždil ty&nbsp;nejlepší kameramany v&nbsp;republice, ale přesto si&nbsp;nadále sám pečlivě vypracovával scénáře, scénář je&nbsp;grunt a&nbsp;režisér jen špunt, dovolával se&nbsp;výroku své moudré vesnické babičky, a&nbsp;všem bylo jasné, že&nbsp;brněnské televizní studio si&nbsp;ho&nbsp;už&nbsp;dlouho neudrží.</span></p>
          <p class="chunk" data-nb-ref-number="124" data-nb-words="142" data-nb-chars="980"><span class="idea" data-nb-ref-number="124" id="idea124" data-nb-words="142" data-nb-chars="980">Neumíš si&nbsp;představit, jak je&nbsp;tady všechno pořád nekonečně těžkopádné. Stážoval jsem teď měsíc v&nbsp;New Yorku a&nbsp;nahlédl pod pokličku velkovýroby amerických televizních seriálů. Psychologové a&nbsp;sociologové tam nonstop sondují náladu publika, jestli je&nbsp;teď zrovna spíš romanticko-sentimentální anebo spíš sci-fi-katastroficko-hororová či&nbsp;naopak potrhle-rodinně-komediální anebo retro-thrillerová, a&nbsp;všechno je&nbsp;samozřejmě podchycené na&nbsp;počítačích, které dosti přesně vědí, kdy bude kterej seriálovej trend vyčerpanej a&nbsp;které kombinace ještě nebyly využity a&nbsp;kdy pravděpodobně nadejde jejich čas. A&nbsp;jakmile se&nbsp;na&nbsp;knižním trhu objeví bestseller, nejenže se&nbsp;okamžitě vyjednává o&nbsp;jeho televizním přepisu, ale taky se&nbsp;hned přesně vymezí, jaký trend reprezentuje, a&nbsp;na ten se&nbsp;pak vrhne seriálový průmysl, dokud ho&nbsp;úplně nevymrská. Koupil jsem si&nbsp;na&nbsp;Pekařský v&nbsp;bazaru takovej strojek na&nbsp;mletí masa a&nbsp;to ti&nbsp;je&nbsp;přesně Amerika: strčíš tam svět, zatočíš klikou, Zlato, a&nbsp;padají dlouhé nudle seriálů!</span></p>
          <p class="chunk" data-nb-ref-number="125" data-nb-words="12" data-nb-chars="63"><span class="idea" data-nb-ref-number="125" id="idea125" data-nb-words="12" data-nb-chars="63">Buď tak hodnej a&nbsp;neříkej mi&nbsp;zlato. Anebo ti&nbsp;začnu říkat brouku.</span></p>
          <p class="chunk" data-nb-ref-number="126" data-nb-words="59" data-nb-chars="348"><span class="idea" data-nb-ref-number="126" id="idea126" data-nb-words="59" data-nb-chars="348">Ale seš přece Zlatovláska, takže říkat ti&nbsp;Zlato je&nbsp;podle mě&nbsp;docela legitimní. Kdežto říkat mi&nbsp;brouku, to&nbsp;už&nbsp;je&nbsp;přece o&nbsp;něčem docela jiném. A&nbsp;propos, Zlato, jestlipak víš, že&nbsp;tvůj muž ztloukl minulej pátek na&nbsp;přehradě mýho kameramana? A&nbsp;ztloukl ho&nbsp;pod stožárem vysokýho napětí s&nbsp;tou tvou figurínou. Muselo se&nbsp;kvůli tomu na&nbsp;chvilku přerušit natáčení.</span></p>
        </section>
        <section>
          <p class="chunk" data-nb-ref-number="127" data-nb-words="139" data-nb-chars="871"><span class="idea" data-nb-ref-number="127" id="idea127" data-nb-words="139" data-nb-chars="871">Několik týdnů před právě vylíčenými událostmi a&nbsp;tedy ještě před volbami a&nbsp;zrovna právě v&nbsp;den velkých brněnských předvolebních mítinků dostal Kryštof zase za&nbsp;úkol přepravit Miloše do&nbsp;Žabovřesk na&nbsp;zahrádku. Jenže když se&nbsp;Miloš zatvrdil, tak s&nbsp;ním člověk nehnul. A&nbsp;teprve až&nbsp;po&nbsp;nadlidské námaze (Miloš se&nbsp;změnil v&nbsp;ostnatou kouli a&nbsp;nekomunikoval) ho&nbsp;Kryštof nacpal do&nbsp;nákupní tašky a&nbsp;vyrazil s&nbsp;ním do&nbsp;ulic. S&nbsp;klíčem kolem krku a&nbsp;s&nbsp;Milošem v&nbsp;tašce seběhl po&nbsp;Úvoze, ale dole, na&nbsp;Mendlově náměstí, narazil na&nbsp;lidovou veselici, předvolební mítink lidovců, jehož zásluhou celá doprava ochrnula a&nbsp;prostor opanovala dechovka. A&nbsp;to jsme ještě nezmínili velký teplovzdušný balon, jenž teď právě stanul nad chrámem Nanebevzetí Panny Marie a&nbsp;zvolna se&nbsp;přesouval nad náměstí. Balon měl podobu obrovského šťavnatého zahradního plodu a&nbsp;sliboval prostý a&nbsp;klidný ráj všem lidoveckým voličům.</span></p>
          <p class="chunk" data-nb-ref-number="128" data-nb-words="104" data-nb-chars="602"><span class="idea" data-nb-ref-number="128" id="idea128" data-nb-words="104" data-nb-chars="602">Kryštof pochopil, že&nbsp;tudy neprorazí, a&nbsp;otočil se&nbsp;na&nbsp;podpatku a&nbsp;zamířil do&nbsp;města rozhodnut, že&nbsp;to&nbsp;zkusí do&nbsp;Žabovřesk po&nbsp;jiné tramvajové trati. Ale když už&nbsp;byl na&nbsp;dohled nádraží, z&nbsp;Masarykovy právě přijížděl Zemanův Zemák a&nbsp;ze všech stran už&nbsp;táhly davy jeho přívrženců a&nbsp;strhly Kryštofa s&nbsp;Milošem mezi sebe a&nbsp;Kryštof držel tašku s&nbsp;ježkem nad hlavou a&nbsp;vyskakoval, ale ve&nbsp;chvíli, kdy se&nbsp;už&nbsp;kolem něho chystal sevřít svěrač lidských těl, Kryštofova ruka poklesla a&nbsp;Milošovy ostny se&nbsp;okamžitě zabořily do&nbsp;břich a&nbsp;zad levičáckých příznivců a&nbsp;ti s&nbsp;klením odskočili a&nbsp;Kryštof směl projít jak Mojžíš Rudým mořem.</span></p>
        </section>
        <section>
          <p class="chunk" data-nb-ref-number="129" data-nb-words="155" data-nb-chars="953"><span class="idea" data-nb-ref-number="129" id="idea129" data-nb-words="155" data-nb-chars="953">A&nbsp;v&nbsp;ten samý den předvolebních mítinků se&nbsp;scenárista taky poprvé setkal se&nbsp;Zlatovláskou. A&nbsp;stalo se&nbsp;tak na&nbsp;Kobližné. Scenárista si&nbsp;tam právě kupoval v&nbsp;pouličním stánku tvarohový burek, a&nbsp;jen co&nbsp;se&nbsp;do&nbsp;něho hladově zakousl, uviděl Zlatovlásku a&nbsp;málem se&nbsp;tím burkem udávil. Vždyť scenárista, jak už&nbsp;tady bylo řečeno, nebyl jenom scenáristou, nýbrž si&nbsp;měl svůj televizní seriál i&nbsp;režírovat a&nbsp;obsazovat si&nbsp;role, a&nbsp;zaměstnával se&nbsp;ztělesňováním svých postav natolik, že&nbsp;ať&nbsp;se&nbsp;octl kdekoliv, byl stále ve&nbsp;střehu. A&nbsp;Zlatovláska, již teď uviděl, byla právě ten typ, co&nbsp;dosud marně hledal: atraktivní a&nbsp;přitom už&nbsp;na&nbsp;první pohled naprosto přirozená, zřetelně vystupující ze&nbsp;všech tváří kolem, okouzlující kráska, v&nbsp;níž však bylo zároveň cosi tak lidsky dojemného, až&nbsp;to&nbsp;člověka bralo za&nbsp;srdce, i&nbsp;když třeba ani nebyl člověkem, ale jen jedním z&nbsp;kamenných mamlasů, vklíněných do&nbsp;fasády měšťáckého paláce na&nbsp;náměstí Svobody, což ostatně vůbec nebyl scenáristův případ.</span></p>
          <p class="chunk" data-nb-ref-number="130" data-nb-words="41" data-nb-chars="234"><span class="idea" data-nb-ref-number="130" id="idea130" data-nb-words="41" data-nb-chars="234">Scenárista tedy okamžitě vyrazil za&nbsp;svou kořistí a&nbsp;užuž se&nbsp;polekal, že&nbsp;mu&nbsp;ta&nbsp;kráska opravdu zmizela, a&nbsp;vběhl doprostřed ulice a&nbsp;pilně se&nbsp;rozhlížel, ale ani vidu ani slechu, a&nbsp;tak se&nbsp;znova tím burkem málem udusil, ale tentokrát vzteky.</span></p>
          <p class="chunk" data-nb-ref-number="131" data-nb-words="111" data-nb-chars="638"><span class="idea" data-nb-ref-number="131" id="idea131" data-nb-words="111" data-nb-chars="638">Ale scenárista, jak už&nbsp;o&nbsp;něm ostatně taky víme, se&nbsp;samozřejmě jen tak nevzdával. Spustil se&nbsp;dolů po&nbsp;Kobližné a&nbsp;stále se&nbsp;kolem sebe rozhlížel, díval se&nbsp;do&nbsp;všech domovních vchodů po&nbsp;obou stranách ulice a&nbsp;do všech výkladních skříní a&nbsp;pak ji&nbsp;konečně zas uviděl, přes sklo prodejny obuvi. Zkoušela si&nbsp;tam nové střevíce a&nbsp;scenárista, který byl taky mistrem nápadité improvizace, zhltl poslední sousto tvarohového burku a&nbsp;takovým tím velkým kovbojským gestem si&nbsp;teď otřel mastné ruce do&nbsp;riflí a&nbsp;už vtrhl do&nbsp;krámku a&nbsp;šel rovnou k&nbsp;prodavačce, co&nbsp;teď právě obsloužila Zlatovlásku, odvedl si&nbsp;ji&nbsp;stranou a&nbsp;tam se&nbsp;jí&nbsp;zeptal, jaké číslo bot má&nbsp;ta&nbsp;žena.</span></p>
          <p class="chunk" data-nb-ref-number="132" data-nb-words="117" data-nb-chars="663"><span class="idea" data-nb-ref-number="132" id="idea132" data-nb-words="117" data-nb-chars="663">Cože? zvedla Zlatovláska překvapeně hlavu, když jí&nbsp;prodavačka podávala nádherné italské střevíce. Máte si&nbsp;je&nbsp;prosím vyzkoušet. A&nbsp;až na&nbsp;druhém konci prodejny stál v&nbsp;koutě scenárista a&nbsp;jen se&nbsp;skromně usmíval. Něco takového si&nbsp;nemůžu v&nbsp;životě dopřát, věděla Zlatovláska, ale pak už&nbsp;držela střevíce v&nbsp;ruce, a&nbsp;aniž si&nbsp;uvědomil jak, už&nbsp;je&nbsp;měla i&nbsp;na nohou, udělala v&nbsp;nich krok dva, byly opravdu nádherné a&nbsp;neodmyslitelně k&nbsp;ní patřily, ach, prožít zbytek života bez nich bylo jak odejít do&nbsp;krutého vyhnanství. A&nbsp;znovu se&nbsp;k&nbsp;nim s&nbsp;nezměrnou lítostí sklonila, že&nbsp;si&nbsp;je&nbsp;zas vyzuje, ale to&nbsp;se&nbsp;už&nbsp;muž s&nbsp;tím skromným úsměvem odlepil od&nbsp;zdi a&nbsp;spěchal k&nbsp;ní: Prosím, nezouvejte se!</span></p>
          <p class="chunk" data-nb-ref-number="133" data-nb-words="26" data-nb-chars="144"><span class="idea" data-nb-ref-number="133" id="idea133" data-nb-words="26" data-nb-chars="144">Ale já&nbsp;si&nbsp;je&nbsp;nemůžu dovolit. Jsem jen řidička tramvaje, a&nbsp;ne monacká princezna. Na&nbsp;takovej špás já&nbsp;nemám. (Pauza) A&nbsp;samozřejmě je&nbsp;nemůžu od&nbsp;vás…</span></p>
          <p class="chunk" data-nb-ref-number="134" data-nb-words="39" data-nb-chars="223"><span class="idea" data-nb-ref-number="134" id="idea134" data-nb-words="39" data-nb-chars="223">Ale tak to&nbsp;vůbec není. Nejsou ode mě. A&nbsp;kromě toho, jste monacká princezna, jenže o&nbsp;tom zatím nevíte. Když se&nbsp;teď půjdete se&nbsp;mnou na&nbsp;okamžik posadit (a ukázal přes sklo výlohy na&nbsp;protější kavárničku), všechno vám vysvětlím.</span></p>
          <p class="chunk" data-nb-ref-number="135" data-nb-words="154" data-nb-chars="912"><span class="idea" data-nb-ref-number="135" id="idea135" data-nb-words="154" data-nb-chars="912">Však nebyl z&nbsp;toho jen okamžik, prozraďme, byla to&nbsp;nakonec celá hodina. Seděli tam a&nbsp;přes velké okno kavárničky a&nbsp;přes ulici a&nbsp;přes výlohu protější prodejny obuvi zachytili občas pohled té&nbsp;prodavačky. A&nbsp;co si&nbsp;asi myslela prodavačka bot? Domnívala se, že&nbsp;sleduje počátek velkého příběhu, jaké dosud znala jen z&nbsp;televizních obrazovek? Nehezký, ale sympatický mladík koupí neznámé krásné ženě nádherné italské boty, ona se&nbsp;napřed zdráhá, ale pak dárek přijme, posadí se&nbsp;spolu do&nbsp;kavárničky a&nbsp;začnou si&nbsp;románek, a&nbsp;než bys řekl švec, mají spolu děti, tak chytré po&nbsp;něm a&nbsp;tak krásné po&nbsp;ní, a&nbsp;jednou, v&nbsp;daleké budoucnosti, vnučka té&nbsp;krásné ženy najde na&nbsp;půdě v&nbsp;zaprášené skříni obstarožní italské střevíčky, drží je&nbsp;chvíli v&nbsp;ruce a&nbsp;prohlíží a&nbsp;přes velký detail střevíčku běží závěrečné titulky a&nbsp;hudba tak dojemná, že&nbsp;muchlá srdce všech prodavaček bot, a&nbsp;jen spusťte se&nbsp;lijáky slz a&nbsp;vyplavte přísné monastýry našich snů…</span></p>
          <p class="chunk" data-nb-ref-number="136" data-nb-words="29" data-nb-chars="178"><span class="idea" data-nb-ref-number="136" id="idea136" data-nb-words="29" data-nb-chars="178">Jejda, zeptala se&nbsp;Zlatovláska, a&nbsp;kde vůbec berete jistotu, že&nbsp;to&nbsp;budu umět a&nbsp;že mám nějakej hereckej talent? A&nbsp;to vždycky investujete do&nbsp;každýho hereckýho verbování italský boty?</span></p>
          <p class="chunk" data-nb-ref-number="137" data-nb-words="22" data-nb-chars="116"><span class="idea" data-nb-ref-number="137" id="idea137" data-nb-words="22" data-nb-chars="116">Ale vždyť jsem vám už&nbsp;přece říkal, že&nbsp;to&nbsp;není z&nbsp;mý kapsy. Klidně si&nbsp;to&nbsp;strhnu z&nbsp;vašeho prvního televizního honoráře.</span></p>
          <p class="chunk" data-nb-ref-number="138" data-nb-words="7" data-nb-chars="25"><span class="idea" data-nb-ref-number="138" id="idea138" data-nb-words="7" data-nb-chars="25">A&nbsp;co to&nbsp;má&nbsp;být za&nbsp;seriál?</span></p>
          <p class="chunk" data-nb-ref-number="139" data-nb-words="15" data-nb-chars="103"><span class="idea" data-nb-ref-number="139" id="idea139" data-nb-words="15" data-nb-chars="103">Konečně správná otázka! Pojďme se&nbsp;chvíli ubírat tím směrem. Zhruba vám převyprávím scénář toho seriálu.</span></p>
          <p class="chunk" data-nb-ref-number="140" data-nb-words="3" data-nb-chars="11"><span class="idea" data-nb-ref-number="140" id="idea140" data-nb-words="3" data-nb-chars="11">Teď a&nbsp;tady?</span></p>
          <p class="chunk" data-nb-ref-number="141" data-nb-words="19" data-nb-chars="100"><span class="idea" data-nb-ref-number="141" id="idea141" data-nb-words="19" data-nb-chars="100">Ale co&nbsp;vás nemá, to&nbsp;by&nbsp;byl hřích! Znám lepší místa. Například chalupu v&nbsp;divoké nivě při řece Oslavě.</span></p>
          <p class="chunk" data-nb-ref-number="142" data-nb-words="27" data-nb-chars="170"><span class="idea" data-nb-ref-number="142" id="idea142" data-nb-words="27" data-nb-chars="170">Koukám, vy&nbsp;mě&nbsp;vlastně balíte. A&nbsp;bohové vědí, jestli jste vůbec nějakej televizák. Registráž, kontaktáž, defloráž, o&nbsp;to vám jde! A&nbsp;stihnout všechno v&nbsp;co nejkratším limitu!</span></p>
          <p class="chunk" data-nb-ref-number="143" data-nb-words="10" data-nb-chars="65"><span class="idea" data-nb-ref-number="143" id="idea143" data-nb-words="10" data-nb-chars="65">Scenárista obdivně hvízdl, až&nbsp;se&nbsp;otočily hlavy v&nbsp;celé kavárničce.</span></p>
          <p class="chunk" data-nb-ref-number="144" data-nb-words="2" data-nb-chars="6"><span class="idea" data-nb-ref-number="144" id="idea144" data-nb-words="2" data-nb-chars="6">Co&nbsp;je?</span></p>
          <p class="chunk" data-nb-ref-number="145" data-nb-words="7" data-nb-chars="46"><span class="idea" data-nb-ref-number="145" id="idea145" data-nb-words="7" data-nb-chars="46">Říkala jste, že&nbsp;jste jen obyčejná tramvajačka.</span></p>
          <p class="chunk" data-nb-ref-number="146" data-nb-words="2" data-nb-chars="8"><span class="idea" data-nb-ref-number="146" id="idea146" data-nb-words="2" data-nb-chars="8">To&nbsp;jsem.</span></p>
          <p class="chunk" data-nb-ref-number="147" data-nb-words="4" data-nb-chars="23"><span class="idea" data-nb-ref-number="147" id="idea147" data-nb-words="4" data-nb-chars="23">A&nbsp;znáte Milana Kunderu!</span></p>
          <p class="chunk" data-nb-ref-number="148" data-nb-words="1" data-nb-chars="5"><span class="idea" data-nb-ref-number="148" id="idea148" data-nb-words="1" data-nb-chars="5">Koho?</span></p>
          <p class="chunk" data-nb-ref-number="149" data-nb-words="22" data-nb-chars="133"><span class="idea" data-nb-ref-number="149" id="idea149" data-nb-words="22" data-nb-chars="133">Co&nbsp;na&nbsp;mě&nbsp;hrajete? Registráž, kontaktáž, to&nbsp;je&nbsp;přece z&nbsp;Kunderovy povídky Zlaté jablko věčné touhy! A&nbsp;defloráž jste si&nbsp;půvabně přidala.</span></p>
          <p class="chunk" data-nb-ref-number="150" data-nb-words="32" data-nb-chars="196"><span class="idea" data-nb-ref-number="150" id="idea150" data-nb-words="32" data-nb-chars="196">Z&nbsp;povídky? Nenechte se&nbsp;vysmát! Tohle je&nbsp;ze&nbsp;života! Registráž, kontaktáž, defloráž, to&nbsp;je&nbsp;dnes šup šup! A&nbsp;často ty&nbsp;defloráže úplně předběhnou všecky registráže a&nbsp;kontaktáže! Tak je&nbsp;to, drahej pane.</span></p>
          <p class="chunk" data-nb-ref-number="151" data-nb-words="11" data-nb-chars="62"><span class="idea" data-nb-ref-number="151" id="idea151" data-nb-words="11" data-nb-chars="62">Máte pravdu, usmál se&nbsp;smutně scenárista, to&nbsp;už&nbsp;není z&nbsp;Kundery.</span></p>
          <p class="chunk" data-nb-ref-number="152" data-nb-words="28" data-nb-chars="163"><span class="idea" data-nb-ref-number="152" id="idea152" data-nb-words="28" data-nb-chars="163">Ale je, usmála se&nbsp;zas vesele Zlatovláska, je&nbsp;to&nbsp;z&nbsp;Kundery. Potřebovala jsem si&nbsp;vás jenom prosondovat. Smíte mi&nbsp;vyprávět svůj scénář! V&nbsp;divoké nivě na&nbsp;břehu Oslavy.</span></p>
        </section>
        <section>
          <p class="chunk" data-nb-ref-number="153" data-nb-words="134" data-nb-chars="842"><span class="idea" data-nb-ref-number="153" id="idea153" data-nb-words="134" data-nb-chars="842">Když Kryštof s&nbsp;Milošem opravdu v&nbsp;poslední chvíli vyklouzli ze&nbsp;sevření davu kolem Zemanova Zemáku, seběhli do&nbsp;podchodu před nádražím a&nbsp;svezli se&nbsp;zas eskalátorem ven a&nbsp;přeběhli přes Masarykovu na&nbsp;Kapucínské náměstí se&nbsp;záměrem dostat se&nbsp;tak přes Zelný trh na&nbsp;Šilingrák, a&nbsp;dále že&nbsp;se&nbsp;už&nbsp;uvidí. Ale Zelný trh byl bohužel taky neprůchozí, protože tam právě zaujali bojové pozice komunisti, jejichž šéf, soudruh Grebeníček, chodil teď dokolečka po&nbsp;roubení kašny a&nbsp;promlouval ke&nbsp;všem světovým stranám: Vytýkají socialistické společnosti, že&nbsp;stavěla prý megalomanská vodní díla, ale díky těm socialistickým přehradám máme tu&nbsp;dnes vůbec ještě světlo, zatímco oni, všimněte si, umí tak leda tunelovat, umí stavět akorát tunely a&nbsp;ty, jak známo, produkují zákonitě pouze tmu. A&nbsp;pokud se&nbsp;dnes ocítáme v&nbsp;situaci, že&nbsp;se&nbsp;musíme rozhodnout mezi světlem a&nbsp;tmou…</span></p>
          <p class="chunk" data-nb-ref-number="154" data-nb-words="111" data-nb-chars="654"><span class="idea" data-nb-ref-number="154" id="idea154" data-nb-words="111" data-nb-chars="654">Zelný trh byl našlapán starými lidmi, tou Grebeníčkovou domobranou, a&nbsp;ti teď věřili, že&nbsp;po&nbsp;celý svůj život šli v&nbsp;dělných zástupech za&nbsp;světlem (a někteří z&nbsp;nich opravdu, to&nbsp;jim vypravěč nebere a&nbsp;respektuje to, ale většina z&nbsp;nich za&nbsp;to&nbsp;světlo v&nbsp;tmách považovala svou hovnivou kuličku, kterou si&nbsp;kamsi valili přes hřbety druhých, ale i&nbsp;přes mrtvoly, soudružku hovnivou kuličku, svítící svým světlem hniloby a&nbsp;rozkladu) a&nbsp;nyní, kdy jim už&nbsp;věčná tma začínala nezadržitelně zastírat zraky, chtěli věřit, že&nbsp;i&nbsp;tohle je&nbsp;zas jenom ta&nbsp;dobře známá kapitalistická tma a&nbsp;že ti, kdo překryli světlo jejich dnů a&nbsp;životů, budou už&nbsp;brzy zas znova povoláni k&nbsp;odpovědnosti…</span></p>
          <p class="chunk" data-nb-ref-number="155" data-nb-words="55" data-nb-chars="331"><span class="idea" data-nb-ref-number="155" id="idea155" data-nb-words="55" data-nb-chars="331">A&nbsp;oceňme teď Kryštofovo dobré srdce, o&nbsp;němž už&nbsp;tady myslím byla řeč, a&nbsp;všimněme si, že&nbsp;proti těm starým lidem se&nbsp;rozhodl nepoužít Milošových ostnů a&nbsp;bodel, jako například proti Zemanovým příznivcům, a&nbsp;po krátkém zaváhání to&nbsp;vzdal, vzdal svou cestu na&nbsp;Šilingrák a&nbsp;slezli s&nbsp;Milošem zpátky přes Kapucínské náměstí na&nbsp;Masarykovu ulici.</span></p>
        </section>
        <section>
          <p class="chunk" data-nb-ref-number="156" data-nb-words="142" data-nb-chars="863"><span class="idea" data-nb-ref-number="156" id="idea156" data-nb-words="142" data-nb-chars="863">Rekreační televizácká chata při řece Oslavě. Služební řidič, který je&nbsp;tam přivezl, si&nbsp;teď vybalil rybářský prut a&nbsp;po velkých balvanech přeběhl na&nbsp;druhý břeh a&nbsp;zmizel v&nbsp;divoce kvetoucí nivě. Scenárista se&nbsp;Zlatovláskou se&nbsp;chvíli dívali na&nbsp;zpěněnou řeku a&nbsp;pak si&nbsp;z&nbsp;chaty vytáhli křesla a&nbsp;stolek a&nbsp;scenárista otevřel lahev rulandského modrého. Ještě cestou sem se&nbsp;Zlatovlásce mohlo třeba i&nbsp;zdát, že&nbsp;kontaktáž bude už&nbsp;co&nbsp;nevidět úspěšně překročena do&nbsp;defloráže, ale po&nbsp;celý podvečer a&nbsp;večer se&nbsp;pak už&nbsp;nestalo nic, co&nbsp;by&nbsp;to&nbsp;napovědělo. O&nbsp;několik dnů později samozřejmě budeme svědky (anebo si&nbsp;to&nbsp;možná i&nbsp;necháme ujít, nemusíme být u&nbsp;všeho) Zlatovlásčina a&nbsp;scenáristova útěšného sblížení, teď však měla Zlatovláska především seznat, že&nbsp;scenárista je&nbsp;workholik a&nbsp;že ze&nbsp;všech neřestí, vášní a&nbsp;závislostí preferuje na&nbsp;prvém místě práci a&nbsp;tohle zde je&nbsp;setkání ryze pracovní.</span></p>
          <p class="chunk" data-nb-ref-number="157" data-nb-words="74" data-nb-chars="467"><span class="idea" data-nb-ref-number="157" id="idea157" data-nb-words="74" data-nb-chars="467">Chci vás navnadit na&nbsp;to, čemu říkám můj televizní superromán, chci, aby vás třikrát za&nbsp;noc probouzela nezvládnutelná touha hrát v&nbsp;mém seriálu, a&nbsp;přestože jste dosud nikdy nikde nehrála, ani tu&nbsp;princezničku Pampelišku ve&nbsp;školním představení, teď budete žít už&nbsp;jen mou televizní postavou, jako kdybyste se&nbsp;jenom pro ni&nbsp;zrodila a&nbsp;celý váš dosavadní život byl jen přípravou na&nbsp;roli, jež se&nbsp;teď stane jediným vaším dlouhým, nepřerušitelným orgasmem. Tak pravil scenárista.</span></p>
          <p class="chunk" data-nb-ref-number="158" data-nb-words="106" data-nb-chars="693"><span class="idea" data-nb-ref-number="158" id="idea158" data-nb-words="106" data-nb-chars="693">Ale už&nbsp;nedodal, že&nbsp;pro něho je&nbsp;to&nbsp;teď především příležitost zas to&nbsp;celé někomu převyprávět, protože dokud scénář dvanáctkrát třináctkrát nepřevyprávěl, nedokázal ho&nbsp;zapsat: takhle vznikaly jeho texty, živě a&nbsp;za něčí účasti, to&nbsp;byl jeho způsob, nechat se&nbsp;inspirovat reakcí posluchačů, posluchaček, kontaktem s&nbsp;někým, nikdy by&nbsp;to&nbsp;nedokázal vylíhnout jen tak nad počítačem, lidi z&nbsp;televizního studia se&nbsp;před ním rychle klidili jak před králem moru, ale když si&nbsp;někoho chytil, pevně si&nbsp;ho&nbsp;držel a&nbsp;nemilosrdně vlekl osudy svých postav, až&nbsp;dotyčný rychle ztrácel svou vlastní identitu a&nbsp;plácaje kolem sebe, topil se&nbsp;v&nbsp;zápletkách, kolizích, peripetiích a&nbsp;katarzích scenáristových televizních příběhů.</span></p>
          <p class="chunk" data-nb-ref-number="159" data-nb-words="67" data-nb-chars="457"><span class="idea" data-nb-ref-number="159" id="idea159" data-nb-words="67" data-nb-chars="457">Všechno se&nbsp;to&nbsp;začíná (vyprávěl scenárista) v&nbsp;polovině devadesátých let, totiž rozpadem teroristických Rudých brigád. A&nbsp;v&nbsp;této naprosto nové situaci, kdy dochází k&nbsp;zániku starých a&nbsp;vzniku naprosto nových struktur organizovaného zločinu a&nbsp;terorismu, hledá i&nbsp;ocelová pěst Rudých brigád nové uplatnění. Tento univerzální a&nbsp;ke všemu použitelný zabiják, který sloužil Rudým brigádám jako nájemný vrah a&nbsp;svou pravou totožnost dokázal vždycky velice dobře skrývat&nbsp;–</span></p>
          <p class="chunk" data-nb-ref-number="160" data-nb-words="5" data-nb-chars="36"><span class="idea" data-nb-ref-number="160" id="idea160" data-nb-words="5" data-nb-chars="36">Takže Šakal? zeptala se&nbsp;Zlatovláska.</span></p>
          <p class="chunk" data-nb-ref-number="161" data-nb-words="261" data-nb-chars="1655"><span class="idea" data-nb-ref-number="161" id="idea161" data-nb-words="261" data-nb-chars="1655">Dá&nbsp;se&nbsp;říct, že&nbsp;Šakal, přiznal nerad scenárista, nijak nadšený tím, že&nbsp;dokonce i&nbsp;Zlatovláska okamžitě pojmenovala banální zdroj jeho imaginace. Šakal je&nbsp;vlastně archetyp, zafilozofoval si&nbsp;hbitě scenárista, takže se&nbsp;objevuje stále znova. Něco, co&nbsp;tady vždycky bylo, postava dokonale profesionalizovaného nájemného vraha, kterého osobně nikdo nezná, nikdo se&nbsp;s&nbsp;ním nesetkal, všechny konktakty s&nbsp;ním jsou vždy zprostředkované a&nbsp;přitom pracuje tak spolehlivě, že&nbsp;je&nbsp;zaměnitelný s&nbsp;neomylnou rukou osudu, ztělesněné fátum, po&nbsp;němž nezůstávají žádné identifikovatelné stopy, jenom snad nějaké výsměšně rozhozené drobty, které nikam a&nbsp;k&nbsp;ničemu nevedou. Tak tenhle Šakal je&nbsp;najednou volný, po&nbsp;jeho včerejších zaměstnavatelích se&nbsp;slehla zem, ale protože se&nbsp;mu&nbsp;nechce zrovna někam na&nbsp;Balkán, ani do&nbsp;ráje teroristů, arabského světa, a&nbsp;protože organizovaný zločin valící se&nbsp;z&nbsp;Ruska se&nbsp;mu&nbsp;svou buranskou neprofesionalitou ekluje, zkouší přece jenom hledat jiné cesty a&nbsp;nabídne své služby na&nbsp;internetu. A&nbsp;tam se&nbsp;také zmíní o&nbsp;tom, že&nbsp;bude své kvality demonstrovat v&nbsp;názorných ukázkách své profesionality, tedy na&nbsp;takových „vzorcích bez ceny“, jak tomu říkají podomní obchodníci. Chce předvést, co&nbsp;umí, a&nbsp;taky že&nbsp;ho&nbsp;nic nezastaví a&nbsp;že když je&nbsp;třeba, dokáže pracovat i&nbsp;s&nbsp;působivou gradací šoků. A&nbsp;tak vyhodí do&nbsp;vzduchu (promění ve&nbsp;sloup ohně) chladírenský vůz v&nbsp;Brně na&nbsp;Kolišti a&nbsp;ještě téhož dne se&nbsp;obětí jeho názorných demonstrací stane i&nbsp;krásná blondýnka, s&nbsp;kterou udělá cosi, co&nbsp;lidi opravdu šokne, teď ještě nevím přesně co, ale mohl by&nbsp;ji&nbsp;například pověsit do&nbsp;drátů vysokého napětí, jen si&nbsp;představte ten hrůzný efekt, překrásná ženská zavěšená až&nbsp;tam nahoře v&nbsp;drátech…</span></p>
          <p class="chunk" data-nb-ref-number="162" data-nb-words="6" data-nb-chars="29"><span class="idea" data-nb-ref-number="162" id="idea162" data-nb-words="6" data-nb-chars="29">A&nbsp;nespálím se&nbsp;tam na&nbsp;škvarek?</span></p>
          <p class="chunk" data-nb-ref-number="163" data-nb-words="117" data-nb-chars="733"><span class="idea" data-nb-ref-number="163" id="idea163" data-nb-words="117" data-nb-chars="733">Viděla jste někdy vlaštovky na&nbsp;drátech? Co&nbsp;se&nbsp;nestane vlaštovkám, nemůže se&nbsp;stát ani vám. A&nbsp;pokud vůbec zůstanu u&nbsp;tohoto nápadu, tak do&nbsp;těch drátů nakonec stejně pověsíme jenom figurínu, věrně imitující váš vzhled. A&nbsp;kromě toho, nebudou to&nbsp;skutečné stožáry vysokého napětí, ale jen televizní kulisy. Atrapa je&nbsp;totiž vždycky přesvědčivější a&nbsp;svým způsobem vlastně skutečnější než skutečnost. Protože náš skutečný svět, račte vědět, je&nbsp;už&nbsp;jen čím dál nedomrlejší kopií toho televizního a&nbsp;dnes už&nbsp;všichni na&nbsp;světě jsme televizními diváky, a&nbsp;už brzy nadejde čas, kdy všichni budeme jen televizními postavami. Televizní obrazovka, má&nbsp;krásná dámo, to&nbsp;je&nbsp;ta&nbsp;společná postel, na&nbsp;níž se&nbsp;jednou všichni setkáme, jak o&nbsp;tom kdysi snila Bardotka.</span></p>
        </section>
        <section>
          <p class="chunk" data-nb-ref-number="164" data-nb-words="77" data-nb-chars="457"><span class="idea" data-nb-ref-number="164" id="idea164" data-nb-words="77" data-nb-chars="457">Nakonec se&nbsp;Miloš v&nbsp;nákupní tašce nejen uvolnil, ale trochu sebou dokonce i&nbsp;pleskl jak treska na&nbsp;pobřeží, aby tak Kryštofovi vyslal signál, že&nbsp;už&nbsp;je&nbsp;ochoten komunikovat. Ale ten na&nbsp;signál vůbec nere­agoval. Musíme to&nbsp;samozřejmě brát <em>cum grano salis</em>, protože Miloš nebyl zrovna žádný mluvící ježek, a&nbsp;veškerá komunikace s&nbsp;ním pozůstávala z&nbsp;čehosi, co&nbsp;byste považovali za&nbsp;hodně ubohé a&nbsp;k&nbsp;čemu byste se&nbsp;vy&nbsp;nikdy nepropůjčili, ale o&nbsp;tom se&nbsp;teď nebudem vybavovat.</span></p>
          <p class="chunk" data-nb-ref-number="165" data-nb-words="194" data-nb-chars="1170"><span class="idea" data-nb-ref-number="165" id="idea165" data-nb-words="194" data-nb-chars="1170">Kryštof s&nbsp;Milošem sestoupili zpátky na&nbsp;Masarykovu, ale tam se&nbsp;to&nbsp;mezitím proměnilo v&nbsp;kotel, v&nbsp;němž se&nbsp;vířivě otáčely proudy těch, co&nbsp;ještě váhali mezi mítinky před nádražím a&nbsp;na Zelném trhu a&nbsp;na náměstí Svobody. Od&nbsp;nádraží sem zaléhala předvolební agitka písničkáře Ringo Čecha, ale než se&nbsp;Kryštof s&nbsp;Milošem stačili zaposlouchat, už&nbsp;se&nbsp;octli v&nbsp;proudu, co&nbsp;se&nbsp;jich bez ptaní chopil a&nbsp;nasměroval je&nbsp;vzhůru na&nbsp;náměstí Svobody, vzhůru k&nbsp;morovému sloupu, jenž se&nbsp;tam vzpínal jak stěžeň v&nbsp;lidském moři, v&nbsp;tom moři, co&nbsp;nezná pokoje. Odehrával se&nbsp;tam velký mítink Občanské demokratické strany za&nbsp;účasti pana profesora a&nbsp;pěveckých a&nbsp;hereckých hvězd, vydařená replika nezapomenutelného předvolebního mítinku na&nbsp;pražském Staroměstském náměstí. Dav právě na&nbsp;výdrž skandoval Doleva, nebo s&nbsp;Klausem!, když pan profesor najednou zvedl ruku jak při backhandu (jako by&nbsp;se&nbsp;chystal udeřit levou rukou na&nbsp;pravé straně), a&nbsp;rázem tak utišil lidské moře a&nbsp;přistoupil blíž k&nbsp;mikrofonu, usmál se&nbsp;a&nbsp;řekl: Klaus vás slyší! Klaus vás vidí! My&nbsp;nikdy nepřestaneme myslet na&nbsp;tento okamžik, kdy jsme se&nbsp;cítili být zajedno s&nbsp;vámi všemi! Zvedáme hráz proti levici a&nbsp;už se&nbsp;nebojíme o&nbsp;budoucnost téhle země!</span></p>
          <p class="chunk" data-nb-ref-number="166" data-nb-words="23" data-nb-chars="139"><span class="idea" data-nb-ref-number="166" id="idea166" data-nb-words="23" data-nb-chars="139">Ale než se&nbsp;vzedmula další vlna skandování, pan profesor si&nbsp;dalším gestem vyprosil ještě strpení a&nbsp;zvedl mikrofon ze&nbsp;stojanu a&nbsp;začal zpívat:</span></p>
        </section>
        <section>
          <p class="chunk" data-nb-ref-number="167" data-nb-words="15" data-nb-chars="77"><span class="idea" data-nb-ref-number="167" id="idea167" data-nb-words="4" data-nb-chars="15">Když mi&nbsp;dáš pac<br></span>
            <span class="idea" data-nb-ref-number="168" id="idea168" data-nb-words="4" data-nb-chars="17">To&nbsp;naše paci paci<br></span>
            <span class="idea" data-nb-ref-number="169" id="idea169" data-nb-words="2" data-nb-chars="13">Všechno změní<br></span>
            <span class="idea" data-nb-ref-number="170" id="idea170" data-nb-words="5" data-nb-chars="32">Po&nbsp;dlouhé noci přijde rozednění…</span>
          </p>
        </section>
        <section>
          <p class="chunk" data-nb-ref-number="168" data-nb-words="59" data-nb-chars="343"><span class="idea" data-nb-ref-number="171" id="idea171" data-nb-words="59" data-nb-chars="343">A&nbsp;Kryštof s&nbsp;Milošem, kteří se&nbsp;tam motali lidem pod nohama v&nbsp;neustálém nebezpečí ušlapání, občas přece jenom v&nbsp;nějakém průzoru něco zahlédli, ale to&nbsp;hlavně díky tomu, že&nbsp;zpívající pan profesor lehounce levitoval, vznášel se&nbsp;při zpěvu čím dál výš nad podiem a&nbsp;nad hlavami, až&nbsp;jednu chvíli vyletěl jak saranče hodně vysoko a&nbsp;brnkl o&nbsp;morový sloup.</span></p>
        </section>
        <section>
          <p class="chunk" data-nb-ref-number="169" data-nb-words="44" data-nb-chars="274"><span class="idea" data-nb-ref-number="172" id="idea172" data-nb-words="44" data-nb-chars="274">Jestli vám dobře rozumím, tak můj život televizní postavy skončí vlastně už&nbsp;hnedka na&nbsp;začátku vašeho televizního románu, skončí figurínou v&nbsp;drátech vysokého napětí. To&nbsp;si&nbsp;teda asi moc nezahraju. Jak to&nbsp;tak vypadá, tak nakonec jen posloužím jako mustr pro výrobu té&nbsp;figuríny.</span></p>
          <p class="chunk" data-nb-ref-number="170" data-nb-words="71" data-nb-chars="395"><span class="idea" data-nb-ref-number="173" id="idea173" data-nb-words="71" data-nb-chars="395">Tak moment, tou figurínou ve&nbsp;stožáru to&nbsp;všechno jenom začíná. Můj televizní román se&nbsp;k&nbsp;vám bude vracet ve&nbsp;stálých reminiscencích. Protože takový je&nbsp;to&nbsp;román, s&nbsp;neustálými návraty! A&nbsp;ještě něco. Televizní postava, již budete hrát, má&nbsp;totiž syna, co&nbsp;se&nbsp;až&nbsp;do&nbsp;smrti své matky nijak neliší od&nbsp;kluků kolem sebe, ale pak se&nbsp;s&nbsp;ním něco zvláštního stane, jako by&nbsp;se&nbsp;v&nbsp;něm otevřelo nějaké jeho třetí oko.</span></p>
          <p class="chunk" data-nb-ref-number="171" data-nb-words="15" data-nb-chars="100"><span class="idea" data-nb-ref-number="174" id="idea174" data-nb-words="15" data-nb-chars="100">Třetí voko, proboha, to&nbsp;mě&nbsp;ušetřete! Představuju si&nbsp;hned nějaké monstrum, něco snad dokonce hmyzího!</span></p>
          <p class="chunk" data-nb-ref-number="172" data-nb-words="31" data-nb-chars="213"><span class="idea" data-nb-ref-number="175" id="idea175" data-nb-words="31" data-nb-chars="213">Ale to&nbsp;se&nbsp;právě mýlíte! Třetí oko je&nbsp;totiž terminus technicus pro cosi jako duchovní zrak, je&nbsp;charakteristikou nějaké neobvyklé duchovní kvalifikace, jestli ne&nbsp;rovnou další dimenze. Tedy rozhodně něco pozitivního.</span></p>
          <p class="chunk" data-nb-ref-number="173" data-nb-words="12" data-nb-chars="73"><span class="idea" data-nb-ref-number="176" id="idea176" data-nb-words="12" data-nb-chars="73">Přesto vás chci poprosit, abyste ten termín už&nbsp;přede mnou nikdy nepoužil.</span></p>
          <p class="chunk" data-nb-ref-number="174" data-nb-words="91" data-nb-chars="537"><span class="idea" data-nb-ref-number="177" id="idea177" data-nb-words="91" data-nb-chars="537">Dobrá, nepoužiju. Pokračujme. Takže mezi matkou a&nbsp;synem je&nbsp;zvláštní, silné citové pouto, které se&nbsp;v&nbsp;okamžicích její smrti projeví tak, že&nbsp;chlapec bude té&nbsp;smrti přítomen, na&nbsp;dálku přítomen. Zatímco se&nbsp;to&nbsp;odehraje kdesi u&nbsp;přehrady, ten kluk v&nbsp;ten samý čas dostane doma takový podivný záchvat, bude se&nbsp;dusit a&nbsp;prožívat přesně to, co&nbsp;v&nbsp;těch chvílích jeho matka. A&nbsp;pak tam dokonce zůstane nehybně ležet, zjevná replika smrti, a&nbsp;když se&nbsp;zase probudí, probouzí se&nbsp;už&nbsp;se&nbsp;schopností vidět maminčina vraha, začíná ho&nbsp;sledovat tím svým třetím okem…</span></p>
          <p class="chunk" data-nb-ref-number="175" data-nb-words="7" data-nb-chars="40"><span class="idea" data-nb-ref-number="178" id="idea178" data-nb-words="7" data-nb-chars="40">Slíbil jste, že&nbsp;už&nbsp;neřeknete třetí voko…</span></p>
          <p class="chunk" data-nb-ref-number="176" data-nb-words="304" data-nb-chars="1700"><span class="idea" data-nb-ref-number="179" id="idea179" data-nb-words="304" data-nb-chars="1700">Moc se&nbsp;omlouvám, to&nbsp;voko ze&nbsp;mě&nbsp;tak vyjelo. Však pokračujme. Nevidí ho&nbsp;samozřejmě nepřetržitě, a&nbsp;mluvím stále o&nbsp;schopnosti vidět matčina vraha, nevidí ho&nbsp;pořád, ale jen chvílemi, řek bych útržkovitě, například před spaním, na&nbsp;rozhraní spánku a&nbsp;bdění, a&nbsp;vidí toho vraha, kde teď je&nbsp;a&nbsp;co tam dělá, a&nbsp;rozeznává taky jeho bezprostřední okolí, jako by&nbsp;se&nbsp;na&nbsp;něho díval nějakým zatraceným kukátkem. A&nbsp;jiný příklad: třeba se&nbsp;skloní nad duhovou kapkou vody na&nbsp;nějakém lopuchovém listě a&nbsp;už po&nbsp;několika vteřinách ho&nbsp;v&nbsp;té kapce uvidí, jak sedí v&nbsp;nějaké restauraci a&nbsp;prohlíží si&nbsp;tam jídelní lístek, a&nbsp;všechno je&nbsp;tak jasné a&nbsp;zřetelné, že&nbsp;chlapec může dokonce číst tomu vrahovi přes rameno názvy jídel, Lepure cu&nbsp;ciuperci, což je&nbsp;zajíc na&nbsp;hříbkách rumunsky, takže vida, ten nájemný vrah je&nbsp;teď někde v&nbsp;Bukurešti. A&nbsp;jindy zase obtěžuje našeho chlapce moucha, tak, obyčejnská moucha, a&nbsp;plácne ji&nbsp;novinami, skloní se&nbsp;nad ni&nbsp;a&nbsp;v&nbsp;jejím umírajícím oku zas uvidí vraha své matky, jak jde, bestie, po&nbsp;nějakém nábřeží, a&nbsp;kdyby byl náš chlapec trochu zcestovalý, už&nbsp;by&nbsp;věděl, ano, tohle je&nbsp;přece Ostrov svatého Ludvíka v&nbsp;Paříži, a&nbsp;bestie teď právě jde po&nbsp;nábřeží Quai d’Orléans a&nbsp;teď se&nbsp;zastavuje před domem číslo 18, tedy před hotelem Rolland, a&nbsp;chvíli hledí na&nbsp;jeho hispánsko-maurská okna a&nbsp;pak jde blíž a&nbsp;z&nbsp;výklenku ve&nbsp;zdi seskočí velká siamská kočka a&nbsp;utíká pryč a&nbsp;vrah chlapcovy matky je&nbsp;už&nbsp;u&nbsp;zdi a&nbsp;natáhne ruku a&nbsp;zaklepe na&nbsp;jedno z&nbsp;přízemních oken, ale dál už&nbsp;chlapec nic nevidí, obraz vyhasne, protože moucha, v&nbsp;jejímž oku se&nbsp;vše zrcadlí, je&nbsp;už&nbsp;po&nbsp;smrti. Ale jedno je&nbsp;jisté, vrah, bestie, Šakal, poté co&nbsp;v&nbsp;Brně (na Kolišti a&nbsp;na přehradě) vykonal své dílo, se&nbsp;teď pohybuje křížem krážem po&nbsp;Evropě, dá&nbsp;se&nbsp;říct, že&nbsp;těká.</span></p>
          <p class="chunk" data-nb-ref-number="177" data-nb-words="169" data-nb-chars="1092"><span class="idea" data-nb-ref-number="180" id="idea180" data-nb-words="169" data-nb-chars="1092">Kryštofovi s&nbsp;Milošem se&nbsp;nějak podaří vyklouznout z&nbsp;náměstí Svobody do&nbsp;Běhounské ulice a&nbsp;tudy se&nbsp;ubírají k&nbsp;mnohem skromnějšímu Jakubskému náměstí, které působí (navzdory monumentálnímu gotickému chrámu a&nbsp;desítkám zaparkovaných aut) dost pustě. Ale nakonec dostanou příležitost přesvědčit se, že&nbsp;i&nbsp;tady se&nbsp;přece jenom cosi děje. Mezi zdí chrámu a&nbsp;neurvalým shlukem zaparkovaných aut, na&nbsp;plácku o&nbsp;něco větším než pánvička na&nbsp;volské oko, stojí dva agitátoři Unie svobody a&nbsp;proti nim sedí na&nbsp;takové rozkládací stoličce, jaké používají hlídači parkovišť, jediný jejich posluchač. A&nbsp;ti dva agitátoři se&nbsp;střídají ve&nbsp;výkladu volebního programu Unie, a&nbsp;když už&nbsp;začínají uvadat, ten posluchač je&nbsp;povzbuzuje, ještě chvíli vydržte, broučkové, myslím, že&nbsp;vás budu volit. A&nbsp;mezi agitátory a&nbsp;posluchačem kráčejí po&nbsp;dlažbě tři holubi a&nbsp;mechanicky trhají hlavičkami. Miloš s&nbsp;Kryštofem okamžik postojí, přihlížejí (Miloš vysune z&nbsp;tašky fuňavý rypáček) a&nbsp;pak se&nbsp;zvolna loudají dál, teď přes náměstíčko ke&nbsp;škole a&nbsp;tady nahlédnou do&nbsp;Jakubské ulice, jestli se&nbsp;tudy dá&nbsp;proklouznout a&nbsp;pokračovat domů, zpátky na&nbsp;Úvoz…</span></p>
        </section>
        <section>
          <p class="chunk" data-nb-ref-number="178" data-nb-words="51" data-nb-chars="329"><span class="idea" data-nb-ref-number="181" id="idea181" data-nb-words="51" data-nb-chars="329">Přiznám se&nbsp;vám, že&nbsp;to&nbsp;nemám ještě všechno pojmenované, myslím postavy v&nbsp;tom televizním románě, pojmenovávání postav mi&nbsp;odedávna činí potíže, a&nbsp;nakonec to&nbsp;řeším tak, že&nbsp;při vymýšlení křestních jmen sáhnu po&nbsp;kalendářích a&nbsp;při příjmeních zas po&nbsp;telefonních seznamech, důvtipné, co. Takže tomu klukovi bychom zatím třeba mohli říkat…</span></p>
          <p class="chunk" data-nb-ref-number="179" data-nb-words="1" data-nb-chars="8"><span class="idea" data-nb-ref-number="182" id="idea182" data-nb-words="1" data-nb-chars="8">Kryštof.</span></p>
          <p class="chunk" data-nb-ref-number="180" data-nb-words="254" data-nb-chars="1578"><span class="idea" data-nb-ref-number="183" id="idea183" data-nb-words="254" data-nb-chars="1578">A&nbsp;proč Kryštof? A&nbsp;vlastně proč ne? Takže beru, Kryštof! Kde jsme skončili? O&nbsp;Kryštofově schopnosti vidět vraha dlouho nikdo neví. Po&nbsp;Šakalovi jdou samozřejmě ti&nbsp;nejlepší kriminalisté a&nbsp;všemožní specialisti z&nbsp;Interpolu, ale všechno to&nbsp;začne mít smysl teprve od&nbsp;okamžiku, kdy se&nbsp;spolčí s&nbsp;Kryštofem a&nbsp;začnou využívat jeho zvláštních schopností. A&nbsp;jakže k&nbsp;tomu kontaktu dojde? To&nbsp;by&nbsp;neměl být problém. Hned po&nbsp;té&nbsp;brutální vraždě Kryštofovy matky se&nbsp;chlapce ujme psycholožka, vede s&nbsp;ním dlouhou řeč, a&nbsp;tak nutně dojde i&nbsp;na to, co&nbsp;napřed považuje za&nbsp;Kryštofovu dětskou fantazii, rozvichřenou těmi hroznými událostmi, a&nbsp;možná i&nbsp;za halucinace. A&nbsp;to, že&nbsp;ten kluk do&nbsp;detailů přesně popíše římskou fontánu di&nbsp;Trevi, u&nbsp;níž sedí Šakal a&nbsp;kouří svou večerní cigaretu, to&nbsp;na&nbsp;psycholožku neudělá žádný dojem, protože fontánu mohl docela dobře vidět v&nbsp;televizi, ale když se&nbsp;stejnou důkladností popíše západ slunce nad Biskajským zálivem, ten fenomenální přírodní jev, televizí zatím nereprodukovatelný (i&nbsp;tady sedí Šakal se&nbsp;svou večerní cigaretou), to&nbsp;už&nbsp;psycholožka zpozorní. A&nbsp;teprve teď přijdou na&nbsp;řadu specialisti z&nbsp;Interpolu a&nbsp;posadí si&nbsp;Kryštofa k&nbsp;počítači a&nbsp;podaří se&nbsp;jim tak sestavit velice přesný portrét Šakala. Mýtus nepostižitelného tím padá a&nbsp;každá policejní služebna kdekoliv na&nbsp;světě má&nbsp;teď k&nbsp;dispozici jeho tvář. Ale taky Šakalovi dojde, že&nbsp;má&nbsp;proti sobě nebezpečného protivníka, a&nbsp;následuje jeho protiúder. Bestie využije svých konexí mezi zkorumpovanou policií, aby zjistila, kdo to&nbsp;sedí u&nbsp;počítače a&nbsp;dodává informace o&nbsp;jejích pohybech. A&nbsp;dozví se, že&nbsp;je&nbsp;to&nbsp;děcko, pětiletý kluk!</span></p>
          <p class="chunk" data-nb-ref-number="181" data-nb-words="20" data-nb-chars="126"><span class="idea" data-nb-ref-number="184" id="idea184" data-nb-words="20" data-nb-chars="126">Ale ještě stále tady zůstává něco, o&nbsp;čem jsme zatím vůbec ne­mluvili, přestože je&nbsp;to&nbsp;myslím moc důležité, namítne Zlatovláska.</span></p>
          <p class="chunk" data-nb-ref-number="182" data-nb-words="4" data-nb-chars="35"><span class="idea" data-nb-ref-number="185" id="idea185" data-nb-words="4" data-nb-chars="35">Scenárista zvedne překvapeně hlavu.</span></p>
          <p class="chunk" data-nb-ref-number="183" data-nb-words="19" data-nb-chars="111"><span class="idea" data-nb-ref-number="186" id="idea186" data-nb-words="19" data-nb-chars="111">Totiž co&nbsp;je&nbsp;v&nbsp;povaze a&nbsp;citlivosti toho chlapce tak zvláštního, že&nbsp;se&nbsp;to&nbsp;vyjeví v&nbsp;těch mimořádných schopnostech?</span></p>
          <p class="chunk" data-nb-ref-number="184" data-nb-words="19" data-nb-chars="94"><span class="idea" data-nb-ref-number="187" id="idea187" data-nb-words="19" data-nb-chars="94">Snad to&nbsp;silné citové pouto k&nbsp;matce, o&nbsp;tom jsme už&nbsp;přece mluvili. Její smrt jím tak otřese, že…</span></p>
          <p class="chunk" data-nb-ref-number="185" data-nb-words="26" data-nb-chars="160"><span class="idea" data-nb-ref-number="188" id="idea188" data-nb-words="26" data-nb-chars="160">Jestli vás smím na&nbsp;něco upozornit, tak naprostá většina dětí je&nbsp;spojena silnými citovými pouty se&nbsp;svými matkami, a&nbsp;obvykle to&nbsp;zas nic tak překvapivého neotvírá.</span></p>
          <p class="chunk" data-nb-ref-number="186" data-nb-words="26" data-nb-chars="147"><span class="idea" data-nb-ref-number="189" id="idea189" data-nb-words="26" data-nb-chars="147">Můj příběh se&nbsp;teprve rodí, takže spoustu věcí ještě nevím, brání se&nbsp;scenárista, můj scénář má&nbsp;zatím své díry, ale každým dnem se&nbsp;stále víc sceluje…</span></p>
          <p class="chunk" data-nb-ref-number="187" data-nb-words="55" data-nb-chars="322"><span class="idea" data-nb-ref-number="190" id="idea190" data-nb-words="55" data-nb-chars="322">Mohu? zeptá se&nbsp;Zlatovláska. Co&nbsp;když je&nbsp;to&nbsp;tak, že&nbsp;Kryštof vůbec není syn zavražděné, a&nbsp;co když ho&nbsp;jen adoptovala a&nbsp;je to&nbsp;odložené dítě nějakých běženců, o&nbsp;jehož původu nikdo nic neví, velice zvláštní dítě, takové, co&nbsp;se&nbsp;s&nbsp;těmi neobvyklými schopnostmi rodí a&nbsp;potřebuje jen podnět, rozbušku, která by&nbsp;ty&nbsp;schopnosti odpálila.</span></p>
          <p class="chunk" data-nb-ref-number="188" data-nb-words="20" data-nb-chars="132"><span class="idea" data-nb-ref-number="191" id="idea191" data-nb-words="20" data-nb-chars="132">Poslyšte, to&nbsp;není marné! Docela slušný nápad. Podnět, rozbušku, která by&nbsp;ty&nbsp;schopnosti odpálila! Myslím, že&nbsp;bych to&nbsp;mohl akceptovat.</span></p>
          <p class="chunk" data-nb-ref-number="189" data-nb-words="12" data-nb-chars="67"><span class="idea" data-nb-ref-number="192" id="idea192" data-nb-words="12" data-nb-chars="67">Opravdu? To&nbsp;jste mě&nbsp;dojal. Jenomže to&nbsp;není nápad. To&nbsp;je&nbsp;skutečnost.</span></p>
          <p class="chunk" data-nb-ref-number="190" data-nb-words="1" data-nb-chars="7"><span class="idea" data-nb-ref-number="193" id="idea193" data-nb-words="1" data-nb-chars="7">Prosím?</span></p>
          <p class="chunk" data-nb-ref-number="191" data-nb-words="12" data-nb-chars="92"><span class="idea" data-nb-ref-number="194" id="idea194" data-nb-words="12" data-nb-chars="92">To&nbsp;odložené dítě po&nbsp;rumunských nebo albánských nebo kavkazských běžencích skutečně existuje.</span></p>
          <p class="chunk" data-nb-ref-number="192" data-nb-words="12" data-nb-chars="79"><span class="idea" data-nb-ref-number="195" id="idea195" data-nb-words="12" data-nb-chars="79">O&nbsp;tom nepochybuju. Takovými dětmi teď přetékají sirotčí do­movy a&nbsp;vesničky SOS.</span></p>
          <p class="chunk" data-nb-ref-number="193" data-nb-words="6" data-nb-chars="28"><span class="idea" data-nb-ref-number="196" id="idea196" data-nb-words="6" data-nb-chars="28">Ale já&nbsp;mluvím o&nbsp;svém synovi.</span></p>
          <p class="chunk" data-nb-ref-number="194" data-nb-words="99" data-nb-chars="629"><span class="idea" data-nb-ref-number="197" id="idea197" data-nb-words="99" data-nb-chars="629">Scenáristův řidič se&nbsp;rozmrzele vrátil s&nbsp;prázdnou (buď měl špatné rybářské náčiní, anebo to&nbsp;byl špatný rybář), a&nbsp;protože rozhodně nechtěl rušit (scenáristovo vyprávění televizního scénáře, to&nbsp;byla mše, k&nbsp;jejímuž pozdvihování a&nbsp;přijímání se&nbsp;zrovna teď necítil povolán), posadil se&nbsp;na&nbsp;práh chalupy, položil vedle sebe prut, podběrák a&nbsp;lahev se&nbsp;žížalami a&nbsp;vytáhl krabičku zápalek, vysypal ji&nbsp;na&nbsp;hromádku a&nbsp;vybral si&nbsp;z&nbsp;ní šest sirek a&nbsp;těm neobratně odlomil hlavičky, položil je&nbsp;stranou a&nbsp;začal hrát starou japonskou hru, které se&nbsp;v&nbsp;zemi vycházejícího slunce říká <em>desi</em> a&nbsp;kterou ho&nbsp;nedávno naučil kuchař japonského televizního režiséra.</span></p>
        </section>
        <section>
          <p class="chunk" data-nb-ref-number="195" data-nb-words="17" data-nb-chars="102"><span class="idea" data-nb-ref-number="198" id="idea198" data-nb-words="17" data-nb-chars="102">Myslím, že&nbsp;bych už&nbsp;měla posbírat své saky paky, míní Zlatovláska v&nbsp;jedné z&nbsp;děr scenáristova vyprávění.</span></p>
          <p class="chunk" data-nb-ref-number="196" data-nb-words="15" data-nb-chars="85"><span class="idea" data-nb-ref-number="199" id="idea199" data-nb-words="15" data-nb-chars="85">Ale vždyť tady přece přespíme, Zlato. Na&nbsp;tom jsme se&nbsp;přece hned na&nbsp;začátku domluvili.</span></p>
          <p class="chunk" data-nb-ref-number="197" data-nb-words="44" data-nb-chars="279"><span class="idea" data-nb-ref-number="200" id="idea200" data-nb-words="44" data-nb-chars="279">Na&nbsp;jakým začátku, brouku? podivila se&nbsp;Zlatovláska. Podle mě&nbsp;ještě vůbec nic nezačalo a&nbsp;taky nevím, jestli kdy začne. Náš vzácný čas jste probendil povídáním jakési dost příšerné historky, z&nbsp;které mám nýčko leda ujímání a&nbsp;plynatost střevní, takže jsem stejně k&nbsp;milostné nepotřebě.</span></p>
        </section>
        <section>
          <p class="chunk" data-nb-ref-number="198" data-nb-words="45" data-nb-chars="275"><span class="idea" data-nb-ref-number="201" id="idea201" data-nb-words="45" data-nb-chars="275">Když vjížděli do&nbsp;města, obloha už&nbsp;potemněla, ale když přijeli na&nbsp;náměstí Svobody, bylo poseté papírky, které svítily jak bříška leklých rybek. Řidič zastavil, vylezl a&nbsp;zvedl jeden z&nbsp;lístků. Byl na&nbsp;něm obrázek pana profesora, přísný úsměv pod bílými vlasy a&nbsp;nad bílým knírkem.</span></p>
          <p class="chunk" data-nb-ref-number="199" data-nb-words="5" data-nb-chars="28"><span class="idea" data-nb-ref-number="202" id="idea202" data-nb-words="5" data-nb-chars="28">Co&nbsp;je? zeptal se&nbsp;scenárista.</span></p>
          <p class="chunk" data-nb-ref-number="200" data-nb-words="29" data-nb-chars="170"><span class="idea" data-nb-ref-number="203" id="idea203" data-nb-words="29" data-nb-chars="170">Nic, řekl řidič, byl tady velkej mítink a&nbsp;zapomněli po&nbsp;sobě uklidit. Volby jsou už&nbsp;na&nbsp;spadnutí. A&nbsp;co s&nbsp;nima spadne? Osvěžující letní déšť? Anebo krupobití? Anebo záplavy?</span></p>
          <p class="chunk" data-nb-ref-number="201" data-nb-words="16" data-nb-chars="106"><span class="idea" data-nb-ref-number="204" id="idea204" data-nb-words="16" data-nb-chars="106">Vidíte, úplně jsem zapomněl, přiznal se&nbsp;scenárista. A&nbsp;kdo myslíte, pane Formáček, že&nbsp;to&nbsp;tentokrát vyhraje?</span></p>
          <p class="chunk" data-nb-ref-number="202" data-nb-words="24" data-nb-chars="128"><span class="idea" data-nb-ref-number="205" id="idea205" data-nb-words="24" data-nb-chars="128">Dlouho se&nbsp;říkalo, že&nbsp;socialisti. Ale teď se&nbsp;zas vynořily úvahy, že&nbsp;možná přece jenom ODS. A&nbsp;že Klaus jako zombie vstane z&nbsp;hrobu.</span></p>
          <p class="chunk" data-nb-ref-number="203" data-nb-words="13" data-nb-chars="76"><span class="idea" data-nb-ref-number="206" id="idea206" data-nb-words="13" data-nb-chars="76">Zajímalo by&nbsp;mě, jestli je&nbsp;to&nbsp;dobře, nebo špatně? zeptal se&nbsp;ještě scenárista.</span></p>
          <p class="chunk" data-nb-ref-number="204" data-nb-words="9" data-nb-chars="51"><span class="idea" data-nb-ref-number="207" id="idea207" data-nb-words="9" data-nb-chars="51">Tak to&nbsp;vám dneska nikdo nepoví, vykroutil se&nbsp;řidič.</span></p>
          <p class="chunk" data-nb-ref-number="205" data-nb-words="30" data-nb-chars="178"><span class="idea" data-nb-ref-number="208" id="idea208" data-nb-words="30" data-nb-chars="178">Co&nbsp;tady ještě dělá Miloš? podivila se&nbsp;ráno a&nbsp;dost bolestně Zlatovláska, když sáhla pod postel po&nbsp;pantoflíčcích a&nbsp;zajela rukou do&nbsp;bodlin. Proč ho&nbsp;zas Kryštof neodnesl na&nbsp;zahrádku?</span></p>
          <p class="chunk" data-nb-ref-number="206" data-nb-words="18" data-nb-chars="104"><span class="idea" data-nb-ref-number="209" id="idea209" data-nb-words="18" data-nb-chars="104">To&nbsp;je&nbsp;otázka! Snad nejezdily šaliny a&nbsp;město bylo ucpaný volebníma mítinkama, ne? Kdes byla, že&nbsp;to&nbsp;nevíš?</span></p>
          <p class="chunk" data-nb-ref-number="207" data-nb-words="29" data-nb-chars="149"><span class="idea" data-nb-ref-number="210" id="idea210" data-nb-words="29" data-nb-chars="149">O&nbsp;tom radši nemluvme, to&nbsp;by&nbsp;tě&nbsp;nepotěšilo. Zato ti&nbsp;povím, co&nbsp;se&nbsp;mi&nbsp;na&nbsp;dnešek zdálo. V&nbsp;tom snu jsem byla věrná ženuška. Bohužel ne&nbsp;tobě, ale Davidovi.</span></p>
          <p class="chunk" data-nb-ref-number="208" data-nb-words="1" data-nb-chars="4"><span class="idea" data-nb-ref-number="211" id="idea211" data-nb-words="1" data-nb-chars="4">Aha.</span></p>
          <p class="chunk" data-nb-ref-number="209" data-nb-words="33" data-nb-chars="193"><span class="idea" data-nb-ref-number="212" id="idea212" data-nb-words="33" data-nb-chars="193">Tys tam byl ovšem taky. Ale představ si: jako můj starší bratr! Byls tam malíř a&nbsp;živil ses malováním obrázků! A&nbsp;tady Miloš (a Zlatovláska drbla pantoflíčkem do&nbsp;ježka), Miloš tam byl závozníkem.</span></p>
          <p class="chunk" data-nb-ref-number="210" data-nb-words="6" data-nb-chars="34"><span class="idea" data-nb-ref-number="213" id="idea213" data-nb-words="6" data-nb-chars="34">Cože byl Miloš? lekl se&nbsp;Šebestián.</span></p>
          <p class="chunk" data-nb-ref-number="211" data-nb-words="28" data-nb-chars="160"><span class="idea" data-nb-ref-number="214" id="idea214" data-nb-words="28" data-nb-chars="160">Nebyl ježek, ale závozník! A&nbsp;jako závozník jezdil s&nbsp;Davidem, protože David tam zas nebyl rozhlasák, ale řidič u&nbsp;nějaké přepravní firmy. No&nbsp;a&nbsp;Adam, ten taxikář&nbsp;–</span></p>
          <p class="chunk" data-nb-ref-number="212" data-nb-words="5" data-nb-chars="24"><span class="idea" data-nb-ref-number="215" id="idea215" data-nb-words="5" data-nb-chars="24">Co&nbsp;Adam? Co&nbsp;ten taxikář?</span></p>
          <p class="chunk" data-nb-ref-number="213" data-nb-words="12" data-nb-chars="92"><span class="idea" data-nb-ref-number="216" id="idea216" data-nb-words="12" data-nb-chars="92">Adam tam byl tvým dědečkem, slavným předválečným sochařem a&nbsp;malířem, velkým… avantgardistou.</span></p>
          <p class="chunk" data-nb-ref-number="214" data-nb-words="7" data-nb-chars="40"><span class="idea" data-nb-ref-number="217" id="idea217" data-nb-words="7" data-nb-chars="40">O&nbsp;tom mi&nbsp;tedy musíš důkladně povykládat.</span></p>
          <p class="chunk" data-nb-ref-number="215" data-nb-words="13" data-nb-chars="64"><span class="idea" data-nb-ref-number="218" id="idea218" data-nb-words="13" data-nb-chars="64">Ale teďka už&nbsp;ne. V&nbsp;10.12 mi&nbsp;jede jedenáctka ze&nbsp;stanice na&nbsp;České.</span></p>
          <p class="chunk" data-nb-ref-number="216" data-nb-words="29" data-nb-chars="162"><span class="idea" data-nb-ref-number="219" id="idea219" data-nb-words="29" data-nb-chars="162">Tak si&nbsp;ten sen zapiš, připomněl Šebestián, jinak ti&nbsp;ho&nbsp;sprcha dočista vymaže. Ale to&nbsp;už&nbsp;bylo pozdě, protože Zlatovláska už&nbsp;vstou­pila do&nbsp;sprchy a&nbsp;sen byl v&nbsp;trapu.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./nocni_tango_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>