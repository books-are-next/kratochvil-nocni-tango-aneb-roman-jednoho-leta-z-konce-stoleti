<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="3\. DÍL Křik Mínótaurův">
    <meta name="apple-mobile-web-app-capable" content="yes">
    <title>3. DÍL Křik Mínótaurův</title>
    <link rel="stylesheet" href="./style/style.min.css" media="screen" integrity="sha256-1cpg/RYkJEcZJuKsZ8cbs3M2r9kOplEXHcv5iqCbmLE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jiří Kratochvil: Noční tango">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Noční tango">
    <meta property="og:title" content="Noční tango">
    <meta property="og:type" content="book">
    <meta property="og:book:author" content="Jiří Kratochvil">
    <meta property="twitter:title" content="Jiří Kratochvil: Noční tango">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./nocni_tango_008.html">
    <link rel="next" href="./nocni_tango_010.html">
    <meta name="nb-order" content="5">
    <link rel="self" href="nocni_tango_009.html">
    <meta name="nb-identifier" content="kratochvil-nocni-tango-350155e">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="9975" data-nb-chars="59405">
    <nav role="doc-toc">
      <ul class="plain section">
        <li><a href="nocni_tango_005.html">Citát</a></li>
        <li><a href="nocni_tango_006.html">Osoby, místo, čas</a></li>
        <li><a href="nocni_tango_007.html">V&nbsp;Brně na Kolišti</a></li>
        <li><a href="nocni_tango_008.html">Vzhůru na Sibiř</a></li>
        <li><a href="nocni_tango_009.html">Křik Mínótaurův</a></li>
        <li><a href="nocni_tango_010.html">Noční tango</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./nocni_tango_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="22"><span class="idea" data-nb-ref-number="1" id="idea1" data-nb-words="4" data-nb-chars="22">3. DÍL Křik Mínótaurův</span></h1>
        <section>
          <p class="chunk" data-nb-ref-number="2" data-nb-words="142" data-nb-chars="832"><span class="idea" data-nb-ref-number="2" id="idea2" data-nb-words="142" data-nb-chars="832">Jmenuju se&nbsp;Šebestián, jsem historik umění a&nbsp;bydlím na&nbsp;Durďákově ulici, hned tady kousek za&nbsp;rohem, nedaleko hospody U&nbsp;Kaštanů. Mám syna Kryštofa, o&nbsp;němž bych raději pomlčel, ale budu muset promluvit. Jeho matka, má&nbsp;první žena, zemřela při porodu a&nbsp;Kryštof se&nbsp;narodil mongoloidní. Je&nbsp;mu&nbsp;už&nbsp;jednačtyřicet, ale chová se&nbsp;a&nbsp;myslí, jako by&nbsp;mu&nbsp;bylo pět. Většinu svého života strávil v&nbsp;ústavu, ale ta&nbsp;léta právě skončila. Ten dům, kde byl ústav, totiž restituovali, vrátili původním majitelům. Chovance přemístili do&nbsp;nějakého jiného ústavu, kde je&nbsp;ovšem tím pádem narváno. A&nbsp;Kryštofovi se&nbsp;tam z&nbsp;toho důvodu znelíbilo a&nbsp;utekl. Stal se&nbsp;z&nbsp;něho běženec a&nbsp;je teď na&nbsp;cestě za&nbsp;mnou. Ale než sem dorazí, tak si&nbsp;zatím něco povězme. Správně, takhle by&nbsp;to&nbsp;mohlo začít. Takže s&nbsp;pomocí boží začněme. A&nbsp;začněme hned uprostřed noci, nemáteli třeba námitek.</span></p>
        </section>
        <section>
          <p class="chunk" data-nb-ref-number="3" data-nb-words="47" data-nb-chars="301"><span class="idea" data-nb-ref-number="3" id="idea3" data-nb-words="47" data-nb-chars="301">Celou noc se&nbsp;mi&nbsp;nedařilo spát, přestože jsem se&nbsp;úporně snažil. Anebo nejspíš právě proto. Byl jsem zajatcem parádní ztuhlosti, kterou tentokrát nerozpustila ani tableta rohypnolu. Ano, tak je&nbsp;to, v&nbsp;poslední době pojídám prášky jak mravenečník mravence. Ale pak jsem už&nbsp;vklouzl k&nbsp;Zlatovlásce do&nbsp;pokoje.</span></p>
          <p class="chunk" data-nb-ref-number="4" data-nb-words="88" data-nb-chars="519"><span class="idea" data-nb-ref-number="4" id="idea4" data-nb-words="88" data-nb-chars="519">Jako vždycky spala pokojným a&nbsp;hlubokým spánkem. Věděl jsem, že&nbsp;i&nbsp;kdybych rozsvítil všecka světla, co&nbsp;jich v&nbsp;domě je, a&nbsp;sklonil se&nbsp;až&nbsp;k&nbsp;jejímu dechu jak k&nbsp;chvějícímu se&nbsp;rozkvetlému keři, ani v&nbsp;nejmenším by&nbsp;ji&nbsp;to&nbsp;nevyrušilo. Planeta jejích snů byla ode mě&nbsp;oddělena neprostupnou atmosférou, bezpečnostním obalem, který nepropustil nic a&nbsp;v&nbsp;němž shořelo vše nežádoucí a&nbsp;dotěrné, co&nbsp;by&nbsp;mohlo rušit její spánek. Přesto jsem se&nbsp;neodvážil přiblížit a&nbsp;stál jsem pokorně jenom pár kroků za&nbsp;prahem. Pak jsem uslyšel za&nbsp;sebou pohyb.</span></p>
          <p class="chunk" data-nb-ref-number="5" data-nb-words="4" data-nb-chars="22"><span class="idea" data-nb-ref-number="5" id="idea5" data-nb-words="4" data-nb-chars="22">Utrápíte se, můj pane.</span></p>
          <p class="chunk" data-nb-ref-number="6" data-nb-words="22" data-nb-chars="120"><span class="idea" data-nb-ref-number="6" id="idea6" data-nb-words="22" data-nb-chars="120">Škubl jsem sebou vztekle: Buď tak laskav a&nbsp;nešpehuj mě! A&nbsp;nedohodli jsme se&nbsp;tak náhodou, že&nbsp;mi&nbsp;nebudeš říkat „můj pane“?</span></p>
          <p class="chunk" data-nb-ref-number="7" data-nb-words="40" data-nb-chars="230"><span class="idea" data-nb-ref-number="7" id="idea7" data-nb-words="40" data-nb-chars="230">Ale přitom jsem moc dobře věděl, že&nbsp;ani s&nbsp;jedním, ani s&nbsp;druhým moc nenadělám. Hobit Miloš byl noční tvor, celou noc se&nbsp;mi&nbsp;potloukal po&nbsp;bytě, zvědavost byla jeho přirozeností a&nbsp;oslovení můj pane si&nbsp;osvojil náruživou četbou klasiků.</span></p>
          <p class="chunk" data-nb-ref-number="8" data-nb-words="177" data-nb-chars="1083"><span class="idea" data-nb-ref-number="8" id="idea8" data-nb-words="177" data-nb-chars="1083">(Byla rozkoš dívat se, jak čte kupříkladu Fieldingova Toma Jonese: stál přitom rozkročený na&nbsp;obrovském rozevřeném svazku a&nbsp;na pohybu celého těla bylo znát, jak sleduje řádky, a&nbsp;když navíc děj prožíval, zmítal se&nbsp;a&nbsp;vibroval. A&nbsp;když už&nbsp;jsme v&nbsp;té závorce, tak toho myslím taky využiju k&nbsp;tomu, abych zcela jasně pověděl, že&nbsp;Miloš ovšem nebyl žádný skutečný hobit. A&nbsp;dokonce nebyl ani Miloš. Do&nbsp;kategorie hobitů jsem ho&nbsp;zařadil z&nbsp;úcty a&nbsp;obdivu k&nbsp;profesoru Tol­kienovi. A&nbsp;Milošem jsem ho&nbsp;pojmenoval, protože se&nbsp;mi&nbsp;fantasticky líbila ta&nbsp;kombinace exotičnosti a&nbsp;familiárnosti: hobit Miloš! Ale předchozí vlastník mu&nbsp;například říkal velice sprostým slovem. Až&nbsp;nadejde čas, bude tady možná, nic neslibuju, vysloveno. V&nbsp;této chvíli stačí vědět, že&nbsp;Miloš byl v&nbsp;podstatě mnohem menší než jakýkoliv hobit a&nbsp;vypadal spíš jako exulant z&nbsp;Liliputu. Upřesním to. Jestliže profesor Tolkien praví o&nbsp;hobitech, že&nbsp;jejich výška se&nbsp;pohybuje od&nbsp;dvou do&nbsp;čtyř stop, plyne z&nbsp;toho, že&nbsp;takový pěkný hobití macek dorůstal až&nbsp;sto čtyřiceti centimetrů, kdežto můj hobit Miloš měl bídných třicet. Tolik na&nbsp;objasněnou.)</span></p>
          <p class="chunk" data-nb-ref-number="9" data-nb-words="131" data-nb-chars="790"><span class="idea" data-nb-ref-number="9" id="idea9" data-nb-words="131" data-nb-chars="790">Uchýlili jsme se&nbsp;s&nbsp;Milošem ke&nbsp;mně do&nbsp;pokoje, kde mám zároveň psací stůl, knihovnu, ledničku i&nbsp;postel. Ale také hluboko pod postelí zasunutý nočník, ten truchlivý nástroj mého ponížení. A&nbsp;přiznám se, že&nbsp;ke&nbsp;koupi nočníku jsem se&nbsp;dlouho odhodlával. A&nbsp;po celý ten čas jsem čtyřikrát až&nbsp;pětkrát za&nbsp;noc putoval z&nbsp;postele přes celý byt a&nbsp;po schodech do&nbsp;přízemí, kde mám koupelnu a&nbsp;WC. Žádné léky na&nbsp;mé&nbsp;prostatické potíže nezabíraly. Existovalo samozřejmě prostinké a&nbsp;radikální řešení, jenže by&nbsp;mě&nbsp;nejspíš připravilo i&nbsp;o&nbsp;ten ochablý zbytek potence, nemluvě o&nbsp;tom, že&nbsp;takovou operaci bych před Zlatovláskou neutajil, zatímco potíže se&nbsp;mi&nbsp;pořád ještě dařilo tutlat, přes den se&nbsp;takřka neprojevovaly a&nbsp;o&nbsp;mém nočním putování neměla Zlatovláska tuchy, ponořena do&nbsp;svého spánku jako batyskaf do&nbsp;Pacifiku.</span></p>
          <p class="chunk" data-nb-ref-number="10" data-nb-words="145" data-nb-chars="907"><span class="idea" data-nb-ref-number="10" id="idea10" data-nb-words="145" data-nb-chars="907">Ale když jsem se&nbsp;konečně rozhodl, neměl jsem ponětí, kde se&nbsp;vlastně nočníky kupují, ale zato jsem si&nbsp;byl zcela jistý tím, že&nbsp;prodavačky okamžitě poznají, proč si&nbsp;ho&nbsp;kupuju. A&nbsp;pak vše vyřešila náhoda. Narazil jsem totiž ve&nbsp;starožitnictví na&nbsp;zlatými nitkami obetkaný rokokový nočňoch, do&nbsp;něhož si&nbsp;nejspíš ulevovaly dvě generace aristokratických prcek, a&nbsp;dostalo se&nbsp;mi&nbsp;tak příležitosti vydávat se&nbsp;za&nbsp;fanatického sběratele historických kuriozit. Ale každá sranda něco stojí. Vyzvedl jsem tedy ze&nbsp;svého konta opravdu nestydatou částku, ale když jsem pak nočník, na&nbsp;němž byl už&nbsp;zpola smazaný erb jakéhosi rodu, ale zato stále ještě jásavě čitelní andělíčci pomočníčci, andělíčci prďoši, co&nbsp;s&nbsp;nafouklými tvářičkami a&nbsp;vyšpulenými rtíky tlačili a&nbsp;tlačili a&nbsp;tlačili, když jsem pak nočník zacvakal u&nbsp;pokladny, prodavačka mi&nbsp;ho&nbsp;zabalila a&nbsp;s&nbsp;okouzlujícím úsměvem podala přes pult: Ať&nbsp;se&nbsp;vám na&nbsp;něm, pane, moc hezky hačá!</span></p>
          <p class="chunk" data-nb-ref-number="11" data-nb-words="62" data-nb-chars="345"><span class="idea" data-nb-ref-number="11" id="idea11" data-nb-words="62" data-nb-chars="345">Ale jen jsem ho&nbsp;přinesl domů, hned jsem se&nbsp;přesvědčil, že&nbsp;už&nbsp;je&nbsp;mi&nbsp;stejně, mohuli to&nbsp;tak říct, na&nbsp;prd, už&nbsp;bylo pozdě, už&nbsp;jsem měl nabouraný spánek a&nbsp;už zásluhou mých nočních vandrování přibyl do&nbsp;mé&nbsp;domácnosti další tvor: nespavost. A&nbsp;tak jsem pak vztekle proseděl celou tu&nbsp;první noc na&nbsp;nočníku, jako král ujímající se&nbsp;vlády nad nenáviděnou zemí.</span></p>
          <p class="chunk" data-nb-ref-number="12" data-nb-words="79" data-nb-chars="479"><span class="idea" data-nb-ref-number="12" id="idea12" data-nb-words="79" data-nb-chars="479">Ale zpět. (A&nbsp;promiňte mi&nbsp;to&nbsp;věčné odbočování.) Uchýlili jsme se&nbsp;s&nbsp;Milošem ke&nbsp;mně do&nbsp;pokoje. Nahoře na&nbsp;knihovně má&nbsp;své lůžko a&nbsp;v&nbsp;teritoriu celé místnosti právo azylu. Však když ho&nbsp;Zlatovláska zastihne kdekoliv jinde, zuřivě po&nbsp;něm hází, co&nbsp;jí&nbsp;přijde pod ruku, a&nbsp;jen Milošova fantastická obratnost (na níž má&nbsp;svou zásluhu i&nbsp;dávný výcvik v&nbsp;jednotce speciálního nasazení) mu&nbsp;vždycky zachrání život. Jednou ho&nbsp;dostanu, vyhrožuje mi&nbsp;Zlatovláska, jednou ti&nbsp;ho&nbsp;rozmáznu chlupatým navrch.</span></p>
          <p class="chunk" data-nb-ref-number="13" data-nb-words="105" data-nb-chars="584"><span class="idea" data-nb-ref-number="13" id="idea13" data-nb-words="105" data-nb-chars="584">U&nbsp;mě v&nbsp;pokoji hrajeme s&nbsp;Milošem celé noci šachové partie. S&nbsp;potěšením se&nbsp;dívám, jak třiceticentimetrový Miloš vytahuje z&nbsp;krabice šachové figury a&nbsp;přenáší je&nbsp;v&nbsp;náručí na&nbsp;šachovnici, ale už&nbsp;s&nbsp;mnohem menším zalíbení sleduju, jak pak s&nbsp;nimi tahá, až&nbsp;utahá mého krále někam do&nbsp;kouta a&nbsp;sevře do&nbsp;železných kleští, šach, profesůrku, a&nbsp;mat! Ale na&nbsp;rozdíl od&nbsp;náruživých hráčů si&nbsp;často při partii povídáme, a&nbsp;to někdy s&nbsp;takovým zaujetím, že&nbsp;zapomeneme na&nbsp;hru, a&nbsp;jediná partie se&nbsp;tak protáhne až&nbsp;do&nbsp;rána raníčka, kdy první sluneční paprsky vylezou ze&nbsp;svých děr a&nbsp;je jich tu&nbsp;jak ve&nbsp;sladovně švábů.</span></p>
          <p class="chunk" data-nb-ref-number="14" data-nb-words="85" data-nb-chars="498"><span class="idea" data-nb-ref-number="14" id="idea14" data-nb-words="85" data-nb-chars="498">A&nbsp;pak už&nbsp;taky obvykle posnídáme. Miloš má&nbsp;na&nbsp;mém stole svůj roztomilý miniaturní jídelní stoleček a&nbsp;u&nbsp;něj s&nbsp;nezlomným apetitem spořádá vše, co&nbsp;mu&nbsp;nabídnu. A&nbsp;pokud je&nbsp;to&nbsp;vajíčko natvrdo, svižně ho&nbsp;naporcuje svou tureckou šavlí. A&nbsp;jestli je&nbsp;tu&nbsp;navíc ještě plátek grepu, nasadí si&nbsp;svou motoristickou kuklu, aby mu&nbsp;ovocná šťáva nestříkala do&nbsp;očí. A&nbsp;jen výjimečně se&nbsp;stane, že&nbsp;se&nbsp;nějakým pudingem zaplácá tak neskutečně, že&nbsp;pak dlouho stojí před zrcadlem a&nbsp;oždibuje se&nbsp;mlsnými prsty a&nbsp;recituje Rimbauda:</span></p>
        </section>
        <section>
          <p class="chunk" data-nb-ref-number="15" data-nb-words="15" data-nb-chars="82"><em><span class="idea" data-nb-ref-number="15" id="idea15" data-nb-words="5" data-nb-chars="30">Fuj, naše vyschlé sliny třísní<br></span>
<span class="idea" data-nb-ref-number="16" id="idea16" data-nb-words="3" data-nb-chars="15">jak deštík tvrz<br></span>
<span class="idea" data-nb-ref-number="17" id="idea17" data-nb-words="4" data-nb-chars="23">a&nbsp;infikují dosud plísní<br></span>
<span class="idea" data-nb-ref-number="18" id="idea18" data-nb-words="3" data-nb-chars="14">tvůj oblý prs.</span></em></p>
        </section>
        <section>
          <p class="chunk" data-nb-ref-number="16" data-nb-words="51" data-nb-chars="282"><span class="idea" data-nb-ref-number="19" id="idea19" data-nb-words="51" data-nb-chars="282">Ale to&nbsp;se&nbsp;já&nbsp;už&nbsp;holím a&nbsp;spěchám za&nbsp;svými povinnostmi. Zívající hobit mě&nbsp;ještě doprovází ke&nbsp;dveřím, jako kdyby on&nbsp;byl má&nbsp;zlatá ženuška, ale sotva za&nbsp;mnou zapadnou, už&nbsp;se&nbsp;drápe na&nbsp;knihovnu do&nbsp;svého polního lůžka a&nbsp;před spaním si&nbsp;ještě cvakne z&nbsp;placaté lahvičky velikosti kapří šupiny.</span></p>
          <p class="chunk" data-nb-ref-number="17" data-nb-words="75" data-nb-chars="439"><span class="idea" data-nb-ref-number="20" id="idea20" data-nb-words="75" data-nb-chars="439">A&nbsp;po celý ten dlouhý, předlouhý čas, kdy jsem bloudil noční bazilikou své nespavosti a&nbsp;pak hrál a&nbsp;prohrál s&nbsp;Milošem šachy a&nbsp;povídali jsme si&nbsp;o&nbsp;tisíci věcech a&nbsp;nakonec posnídali vajíčka a&nbsp;grep, případně živý jogurt, z&nbsp;něhož Miloš lovil svou šavličkou kousky jahod, ano, po&nbsp;celý ten dlouhý čas, kdy se&nbsp;tohle všechno dělo a&nbsp;dům byl plný naší činorodé přítomnosti, Zlatovláska zatím pokojně a&nbsp;nerozborně spala svým šťastným a&nbsp;blaženým spánkem.</span></p>
          <p class="chunk" data-nb-ref-number="18" data-nb-words="44" data-nb-chars="241"><span class="idea" data-nb-ref-number="21" id="idea21" data-nb-words="44" data-nb-chars="241">Ale buďme teď tak trochu konkrétní a&nbsp;připomeňme, že&nbsp;tohle všechno, jak tu&nbsp;vylíčeno, se&nbsp;odehrálo například i&nbsp;v&nbsp;noci na&nbsp;úterý 18. srpna 1998. A&nbsp;zapamatujme si&nbsp;to&nbsp;datum. Nakonec se&nbsp;totiž zas k&nbsp;němu vrátíme a&nbsp;budem pokračovat v&nbsp;příběhu toho dne.</span></p>
          <p class="chunk" data-nb-ref-number="19" data-nb-words="90" data-nb-chars="534"><span class="idea" data-nb-ref-number="22" id="idea22" data-nb-words="90" data-nb-chars="534">Ale teď mám ještě jednu povinnost. Když už&nbsp;jsem vypověděl ledasco o&nbsp;své nespavosti, je&nbsp;už&nbsp;tak nejvyšší čas povyprávět vám obsáhleji také o&nbsp;dalších tvorech, s&nbsp;nimiž jsem žil pod jednou střechou, tedy právě o&nbsp;Milošovi a&nbsp;Zlatovlásce. A&nbsp;sluší se&nbsp;začít napřed Zlatovláskou, přestože jsem k&nbsp;Milošovi přišel o&nbsp;něco dřív. Ale vzhledem k&nbsp;tomu, že&nbsp;už&nbsp;jsem stejně porušil pořadí (k nespavosti jsem přece přišel až&nbsp;naposledy, uhnal jsem si&nbsp;ji&nbsp;s&nbsp;prostatou, až&nbsp;tři roky po&nbsp;svatbě se&nbsp;Zlatovláskou), můžu klidně dál pokračovat v&nbsp;obrácené chronologii.</span></p>
          <p class="chunk" data-nb-ref-number="20" data-nb-words="27" data-nb-chars="164"><span class="idea" data-nb-ref-number="23" id="idea23" data-nb-words="27" data-nb-chars="164">A&nbsp;budu se&nbsp;muset rozmáchnout trochu zeširoka a&nbsp;předeslat při té&nbsp;příležitosti, omlouvám se, taky něco o&nbsp;sobě. Ale slibuju, budu stručný, omezím se&nbsp;jen na&nbsp;nezbytnosti.</span></p>
        </section>
        <section>
          <p class="chunk" data-nb-ref-number="21" data-nb-words="153" data-nb-chars="1043"><span class="idea" data-nb-ref-number="24" id="idea24" data-nb-words="153" data-nb-chars="1043">Takže po&nbsp;sovětské okupaci Československa a&nbsp;následných čistkách jsem patřil k&nbsp;těm, které nakonec vylili z&nbsp;fakulty. Protloukal jsem se&nbsp;všelijak a&nbsp;živil se&nbsp;například nádenickými překlady technické literatury a&nbsp;studentům dějin umění jsem za&nbsp;laciné honoráře vypracovával jejich diplomky, ale také jsem se&nbsp;podílel na&nbsp;úmorném zpracovávání evidence kulturních památek. Nejsem památkář, ale mám mezi nimi dobré známé, a&nbsp;když bylo nejhůř, nabídli mi&nbsp;tu&nbsp;práci, a&nbsp;tak jsem objížděl (většinou na&nbsp;podzim a&nbsp;v&nbsp;zimě) zámky, hrady, tvrze, ale i&nbsp;kostely a&nbsp;revidoval podle starých a&nbsp;barevnými tužkami už&nbsp;nesčetněkrát proškrtaných seznamů soupisy veškerého mobiliáře a&nbsp;soupisy obrazů, ale také monstrancí, kalichů, mešních konviček, ciborií, kadidelnic a&nbsp;ornátů a&nbsp;přespával v&nbsp;nevytopených inspekčních kamrlících anebo zatuchlých hotýlcích a&nbsp;trávil nekonečný čas s&nbsp;kastelány, faráři a&nbsp;okresními úředníky a&nbsp;celou věčnost v&nbsp;obstarožních autobusech a&nbsp;nevlídných osobácích na&nbsp;zapadlých tratích, na&nbsp;nichž jsem vyhlížel věžičky svých kostelíků nebo brány zámečků a&nbsp;tvrzí.</span></p>
          <p class="chunk" data-nb-ref-number="22" data-nb-words="190" data-nb-chars="1137"><span class="idea" data-nb-ref-number="25" id="idea25" data-nb-words="190" data-nb-chars="1137">Teprve osmdesátá léta mi&nbsp;přenesla úlevu. Už&nbsp;mi&nbsp;směli občas něco otisknout ve&nbsp;Výtvarné práci a&nbsp;v&nbsp;měsíčníku Umění a&nbsp;od třiaosmdesátého jsem mohl pracovat jako externí redaktor pro nakladatelství, co&nbsp;vydávalo výtvarné publikace. A&nbsp;to už&nbsp;mně taky ve&nbsp;Francii a&nbsp;ve Španělsku opublikovali několik časopiseckých studií o&nbsp;Braqueovi, Picassovi a&nbsp;Grisovi a&nbsp;nakonec se&nbsp;stal ten zázrak a&nbsp;v&nbsp;sedmaosmdesátém vyšla v&nbsp;Paříži má&nbsp;kniha o&nbsp;kubismu a&nbsp;vzbudila jistý ohlas, protože to&nbsp;byl pro francouzské historiky umění objevný pohled ze&nbsp;země, jež má&nbsp;nejen skutečně významnou, Kramářovu sbírku francouzských kubistů, ale i&nbsp;svou vlastní a&nbsp;originální kubistickou avantgardu, a&nbsp;dokonce i&nbsp;svůj vlastní teoretický výklad jednotlivých etap kubismu (Teigovy eseje). Ale když jsem o&nbsp;dva roky později dostal z&nbsp;Paříže nabídku přednášet o&nbsp;moderním výtvarném umění, přijel jsem tam jen na&nbsp;čtrnáct dní a&nbsp;zas spěchal domů, protože v&nbsp;tom čase se&nbsp;už&nbsp;u&nbsp;nás věci dávaly zvolna do&nbsp;pohybu a&nbsp;já chtěl být u&nbsp;toho. Říkám u&nbsp;nás a&nbsp;měl bych hned upřesnit, že&nbsp;v&nbsp;Brně, v&nbsp;té metropoli naší malosti, v&nbsp;tom hlavním městě provinční tuposti, odkud každý, kdo má&nbsp;jen trochu nohy, rychle uteče.</span></p>
          <p class="chunk" data-nb-ref-number="23" data-nb-words="98" data-nb-chars="593"><span class="idea" data-nb-ref-number="26" id="idea26" data-nb-words="98" data-nb-chars="593">Ale nebudu opakovat, co&nbsp;dnes už&nbsp;nikoho nezajímá. Všechno se&nbsp;ještě pár měsíců protáhlo, jak jinak, ale nakonec nejen Bukurešť, Budapešť, Berlín, Krakov, ale i&nbsp;Brno shodilo temný příkrov, pod nímž si&nbsp;do&nbsp;poslední chvíle tak libovalo. Univerzita se&nbsp;už&nbsp;znova jmenovala Masarykova a&nbsp;už se&nbsp;zas všichni ke&nbsp;mně hlásili (měl jsem nejen čistý štít, ale navíc i&nbsp;znamenité jméno). Vrátil jsem se&nbsp;tedy na&nbsp;fakultu, ale přijal jen docela malý úvazek, jen několik přednášek a&nbsp;seminářů, protože jsem se&nbsp;chtěl soustředit především na&nbsp;práci na&nbsp;knize o&nbsp;postavení a&nbsp;smyslu výtvarného umění v&nbsp;naší postmoderní epoše.</span></p>
        </section>
        <section>
          <p class="chunk" data-nb-ref-number="24" data-nb-words="69" data-nb-chars="437"><span class="idea" data-nb-ref-number="27" id="idea27" data-nb-words="69" data-nb-chars="437">A&nbsp;na své první přednášce jsem se&nbsp;také poprvé setkal se&nbsp;Zlatovláskou. Ostatně, bylo obtížné si&nbsp;jí&nbsp;nevšimnout. Něco z&nbsp;Corotovy Ženy s&nbsp;perlou, ano, Ženy s&nbsp;perlou Camilla Corota, ten velice zvláštní dívčí půvab, za&nbsp;nímž bylo možné tušit jakési tajemství, věkovitou paměť Sfingy? ptal jsem se&nbsp;hned napoprvé, a&nbsp;až mnohem později jsem pochopil (v těch nejhorších chvílích svého života), že&nbsp;jen nejhlubší pohrdání a&nbsp;neproniknutelnou lhostejnost…</span></p>
          <p class="chunk" data-nb-ref-number="25" data-nb-words="53" data-nb-chars="322"><span class="idea" data-nb-ref-number="28" id="idea28" data-nb-words="53" data-nb-chars="322">Zlatovlásce bylo tenkrát osmnáct. Ale řekl jsem si&nbsp;hned, koukáš tu&nbsp;na&nbsp;nějakou vesnickou husičku jak na&nbsp;samo archetypální zjevení, a&nbsp;to je&nbsp;neklamně příznak nastupující senility. A&nbsp;jen tak, aby řeč nestála, jsem si&nbsp;tenkrát zjistil, že&nbsp;Zlatovláska je&nbsp;opravdu z&nbsp;venkova (z ves­ničky poblíž Třebíče) a&nbsp;v&nbsp;Brně bydlí na&nbsp;kolejích.</span></p>
          <p class="chunk" data-nb-ref-number="26" data-nb-words="85" data-nb-chars="507"><span class="idea" data-nb-ref-number="29" id="idea29" data-nb-words="85" data-nb-chars="507">Dne 11. března 1990 jsem měl osmapadesáté narozeniny, ale málem pocit, že&nbsp;je&nbsp;mi&nbsp;sotva padesát. Studenti a&nbsp;studentky mě&nbsp;zbožňovali, byl jsem v&nbsp;tom čase nejoblíbenějším kantorem na&nbsp;fakultě, jestli ne&nbsp;na&nbsp;celé univerzitě, a&nbsp;ne tak zcela mojí zásluhou se&nbsp;stalo, že&nbsp;tenkrát zrovna vzedmutá potřeba idolu padla na&nbsp;mě, asi tak jako unavené štěstí sedá na&nbsp;vola. Na&nbsp;těch mých několika přednáškách bylo nacvaknuto, že&nbsp;by&nbsp;jehla nepropadla, a&nbsp;kdyby snad přece, tak bych ji&nbsp;v&nbsp;tom nábožném tichu zřetelně uslyšel zazvonit.</span></p>
          <p class="chunk" data-nb-ref-number="27" data-nb-words="69" data-nb-chars="468"><span class="idea" data-nb-ref-number="30" id="idea30" data-nb-words="69" data-nb-chars="468">Odpoledne jsem přednášel pro prvý (Zlatovlásčin) ročník o&nbsp;psychologii obrazového znázorňování (český překlad knihy Ernesta Hanse Gombricha Umění a&nbsp;iluze byl už&nbsp;léta v&nbsp;seznamu doporučené četby pro uchazeče o&nbsp;studium dějin umění, a&nbsp;tak jsem doufal, že&nbsp;se&nbsp;mám v&nbsp;myslích svých posluchačů o&nbsp;co opřít) a&nbsp;parafrázoval jsem slavnou Gombrichovu úvahu, že&nbsp;dějiny umění lze charakterizovat také jako historii výroby univerzálních klíčů, otevírajících záhadné zámky našich smyslů.</span></p>
          <p class="chunk" data-nb-ref-number="28" data-nb-words="94" data-nb-chars="615"><span class="idea" data-nb-ref-number="31" id="idea31" data-nb-words="94" data-nb-chars="615">K&nbsp;vnitřním mechanismům těch zámků nemá žádný umělec přímý přístup, takže pracuje intuitivně jako zámečník s&nbsp;neznámým zámkem, ohýbá drát a&nbsp;zkouší ho&nbsp;a&nbsp;upravuje tak dlouho, až&nbsp;zámek povolí, a&nbsp;napřed paklíč a&nbsp;pak už&nbsp;klíč má&nbsp;svůj tvar. Potom už&nbsp;ho&nbsp;stačí jen donekonečna kopírovat. A&nbsp;takhle vznikají výtvarné směry, tendence, proudy. Ale z&nbsp;toho také plyne, že&nbsp;malíři a&nbsp;sochaři jsou jenom klíčníci otevírající naše vlastní jeskyně pohádkových pokladů, a&nbsp;pokud jako diváci nebudeme ochotni dodat artefaktům umělců své vlastní smyslové zkušenosti, své vlastní subjektivní obrysy, zůstanou jen zcela bezobsažnými armaturami.</span></p>
          <p class="chunk" data-nb-ref-number="29" data-nb-words="111" data-nb-chars="624"><span class="idea" data-nb-ref-number="32" id="idea32" data-nb-words="111" data-nb-chars="624">Ale během mé&nbsp;přednášky mě&nbsp;takřka nepřetržitě obtěžovaly myšlenky na&nbsp;pohřeb Adama Obkročníka. Adam byl kamarád z&nbsp;dávných časů, kunsthistorik jako já, a&nbsp;stejně jako já&nbsp;vyhozený z&nbsp;fakulty. Ale na&nbsp;rozdíl ode mě&nbsp;šel ještě kousek dál, a&nbsp;když ho&nbsp;vyhodili, přijal to&nbsp;už&nbsp;jako výzvu osudu a&nbsp;navázal pak kontakt s&nbsp;tím, čemu se&nbsp;tenkrát říkalo disent, a&nbsp;nepředstavitelně si&nbsp;tak zkomplikoval život. Vlastně jsem čekal, že&nbsp;Adam teď po&nbsp;převratu udělá kariéru, že&nbsp;se&nbsp;mu&nbsp;zúročí ta&nbsp;léta v&nbsp;disentu a&nbsp;stane se&nbsp;třeba, co&nbsp;já&nbsp;vím, rektorem, a&nbsp;namísto toho jsem se&nbsp;dozvěděl, že&nbsp;je&nbsp;těžce nemocný, a&nbsp;než jsem ho&nbsp;stačil navštívit, přišlo mi&nbsp;jeho parte.</span></p>
          <p class="chunk" data-nb-ref-number="30" data-nb-words="153" data-nb-chars="1011"><span class="idea" data-nb-ref-number="33" id="idea33" data-nb-words="153" data-nb-chars="1011">A&nbsp;teď během celé přednášky, zatímco jsem promlouval o&nbsp;psychologických principech, z&nbsp;nichž vyrůstá nejen naše schopnost vnímat obrazy, ale také nahlížet zrovna tak i&nbsp;skutečnost jako iluzivní malbu (cože, to&nbsp;nevíte? vždyť na&nbsp;vnímání skutečnosti se&nbsp;podílí úplně tytéž smyslové iluze jako na&nbsp;vnímání umění, a&nbsp;skutečnost a&nbsp;umění jsou tak propojeny mnohem těsněji, než si&nbsp;běžně uvědomujeme, jsou propojeny právě na&nbsp;principu iluze!), tedy zatímco jsem takhle promlouval, viděl jsem v&nbsp;duchu stále obřadní síň s&nbsp;Adamovou rakví, zasypanou květinami a&nbsp;věnci, a&nbsp;zvyklý chodit při přednášce po&nbsp;posluchárně a&nbsp;sledován otáčejícími se&nbsp;hlavami studentů, měl jsem teď intenzivní pocit, že&nbsp;chodím zároveň obřadní síní (ba dokonce iluze obřadní síně překryla chvílemi skutečnost posluchárny, jako by&nbsp;ta&nbsp;druhá byla jen plátnem, na&nbsp;němž se&nbsp;promítá ta&nbsp;prvá!), a&nbsp;častokrát jsem takhle prošel (jako křesťanský meč tělem Saracéna) i&nbsp;katafal­kem s&nbsp;Adamovou rakví a&nbsp;navršenými věnci, sledován otáčejícími se&nbsp;hlavami vyděšených pozůstalých.</span></p>
          <p class="chunk" data-nb-ref-number="31" data-nb-words="23" data-nb-chars="138"><span class="idea" data-nb-ref-number="34" id="idea34" data-nb-words="23" data-nb-chars="138">Pak jsem skončil, přednáška skončila, ale všichni studenti a&nbsp;studentky tam zůstali dál tiše a&nbsp;nehybně sedět, jako by&nbsp;ještě na&nbsp;cosi čekali.</span></p>
        </section>
        <section>
          <p class="chunk" data-nb-ref-number="32" data-nb-words="168" data-nb-chars="997"><span class="idea" data-nb-ref-number="35" id="idea35" data-nb-words="168" data-nb-chars="997">Nepřítomně jsem se&nbsp;na&nbsp;své studenty usmál (už jsem dost spěchal domů, kde na&nbsp;mě&nbsp;čekala Sára, má&nbsp;dlouholetá přítelkyně, skorosnoubenka, jak jsem jí&nbsp;žertovně říkal, a&nbsp;přemýšlel jsem teď o&nbsp;tom, jestli nemám cestou ještě něco koupit, dohodli jsme se&nbsp;na&nbsp;malé oslavě mých narozenin a&nbsp;měl jsem zas pocit, že&nbsp;jsem nechal všechno jenom na&nbsp;Sáře) a&nbsp;už jsem si&nbsp;skládal papíry do&nbsp;aktovky, když jsem zaznamenal nějaký rychlý pohyb, jako když z&nbsp;telefonních drátů zaráz vzlétne veliké hejno vlaštovek. Překvapeně jsem zvedl hlavu a&nbsp;uviděl něco nepopsatelného: posluchárnu plnou růží! Všichni měli před sebou kytice, které do&nbsp;té&nbsp;chvíle kdesi schovávali, a&nbsp;už se&nbsp;začali řadit do&nbsp;dlouhého gratulačního průvodu a&nbsp;bavili se&nbsp;tím, jak mě&nbsp;uvedli do&nbsp;rozpaků tou záplavou květin. Osmapadesátiny nejsou přece žádné kulatiny, nenapadlo mě, že&nbsp;mí&nbsp;studenti je&nbsp;vezmou na&nbsp;vědomí, a&nbsp;už vůbec ne, že&nbsp;tímto způsobem. S&nbsp;ničím jsem nepočítal, ale jak vidět, tak jsem měl, byl to&nbsp;přece po&nbsp;tak dlouhém vyhoštění můj první rok na&nbsp;fakultě.</span></p>
          <p class="chunk" data-nb-ref-number="33" data-nb-words="46" data-nb-chars="268"><span class="idea" data-nb-ref-number="36" id="idea36" data-nb-words="46" data-nb-chars="268">Ale to&nbsp;už&nbsp;jsem také pochopil, že&nbsp;právě ta&nbsp;sytá vůně neviditelných růží mě&nbsp;po&nbsp;celou tu&nbsp;hodinu, po&nbsp;celou mou přednášku držela na&nbsp;Adamově pohřbu, v&nbsp;obřadní síni s&nbsp;květinovými věnci, a&nbsp;vymalovala obraz, který v&nbsp;určitých chvílích byl už&nbsp;tak zřetelný, že&nbsp;překryl skutečnost.</span></p>
        </section>
        <section>
          <p class="chunk" data-nb-ref-number="34" data-nb-words="31" data-nb-chars="186"><span class="idea" data-nb-ref-number="37" id="idea37" data-nb-words="31" data-nb-chars="186">(A&nbsp;tak ven s&nbsp;tím! Bylo to&nbsp;totiž jinak! Nezapomínejme prosím, kdy se&nbsp;to&nbsp;odehrálo! 11. března! Březnové růže jsou svým způsobem nádherné a&nbsp;hlavně drahé skleníkové růže, jenže vůbec nevoní!</span></p>
          <p class="chunk" data-nb-ref-number="35" data-nb-words="19" data-nb-chars="137"><span class="idea" data-nb-ref-number="38" id="idea38" data-nb-words="19" data-nb-chars="137">Slyšíte to? Skleníkové růže vůbec nevoní! Jsou svým ústrojenstvím cosi jako umělé pohlaví, mrazivě vznešené, s&nbsp;důstojenstvím pyšné iluze!</span></p>
          <p class="chunk" data-nb-ref-number="36" data-nb-words="55" data-nb-chars="346"><span class="idea" data-nb-ref-number="39" id="idea39" data-nb-words="55" data-nb-chars="346">Ale jak jsem pak mohl cítit jejich intenzivní vůni, tak sytou, tak pastózní, že&nbsp;mi&nbsp;dokonce vymalovala jakousi iluzivní skutečnost obřadní síně? A&nbsp;jak jsem ji&nbsp;vůbec mohl cítit během přednášky, kdy jsem je&nbsp;ještě ani neviděl, a&nbsp;byla to&nbsp;tedy dvojnásob neexistující vůně? Jak mohly neviditelné, ukryté růže nasytit posluchárnu vůní, kterou ani neměly?</span></p>
          <p class="chunk" data-nb-ref-number="37" data-nb-words="49" data-nb-chars="318"><span class="idea" data-nb-ref-number="40" id="idea40" data-nb-words="49" data-nb-chars="318">Ale nejspíš to&nbsp;bylo docela jednoduché. Během přednášky, při svém pendlování posluchárnou, jsem asi přece jenom něco z&nbsp;těch ukrytých růží zahlédl, ale nevzal na&nbsp;vědomí, vklouzly do&nbsp;mého podvědomí, ale okamžitě zas vypluly na&nbsp;povrch, jenže proměněny už&nbsp;v&nbsp;pastózní vůni a&nbsp;vyvolávající ihned iluzivní prostor obřadní síně!</span></p>
          <p class="chunk" data-nb-ref-number="38" data-nb-words="36" data-nb-chars="220"><span class="idea" data-nb-ref-number="41" id="idea41" data-nb-words="36" data-nb-chars="220">A&nbsp;není to&nbsp;krásný příklad řetězení iluzí? Neviditelné růže vytvářející svou neexistující vůní iluzivní prostor! A&nbsp;zas vás poprosím: zapamatujte si&nbsp;to. Možná je&nbsp;to&nbsp;klíč k&nbsp;tomu, co&nbsp;vám tu&nbsp;budu dál vyprávět. Řetězení iluzí.)</span></p>
        </section>
        <section>
          <p class="chunk" data-nb-ref-number="39" data-nb-words="53" data-nb-chars="295"><span class="idea" data-nb-ref-number="42" id="idea42" data-nb-words="53" data-nb-chars="295">Bylo páteční odpoledne a&nbsp;zamknout ten růžový sad přes víkend do&nbsp;mé&nbsp;pracovny znamenalo zastihnout ho&nbsp;v&nbsp;pondělí už&nbsp;v&nbsp;odkvětu. Ale i&nbsp;na to&nbsp;ti&nbsp;neřádi mysleli. Vybrali šest svých spolužaček a&nbsp;ty se&nbsp;ujaly růží, ošetřily je&nbsp;a&nbsp;přichystaly na&nbsp;cestu a&nbsp;já zavolal domů Sáře, že&nbsp;budeme mít menší společnost.</span></p>
          <p class="chunk" data-nb-ref-number="40" data-nb-words="90" data-nb-chars="538"><span class="idea" data-nb-ref-number="43" id="idea43" data-nb-words="90" data-nb-chars="538">A&nbsp;tenkrát jsem samozřejmě neměl tušení, že&nbsp;se&nbsp;právě začíná (na pomezí dnešní noci a&nbsp;zítřejšího dne se&nbsp;počne) cosi, co&nbsp;v&nbsp;krátkém čase převrátí můj život tak, že&nbsp;ta&nbsp;nejhorší léta, kdy jsem žil v&nbsp;nemilosti a&nbsp;zapomnění, mně ve&nbsp;srovnání s&nbsp;tím přijdou idylická. Přesně tak: začínal se&nbsp;krutý příběh iluze. A&nbsp;jak je&nbsp;to&nbsp;zvláštní, přestože nakonec neztratím soudnost a&nbsp;přece jenom pochopím, že&nbsp;se&nbsp;rychle kamsi propadám, neudělám jediný pohyb na&nbsp;svou záchranu, a&nbsp;naopak udělám spoustu pohybů zabraňujících tomu, aby nějaká záchrana byla ještě možná.</span></p>
          <p class="chunk" data-nb-ref-number="41" data-nb-words="92" data-nb-chars="563"><span class="idea" data-nb-ref-number="44" id="idea44" data-nb-words="92" data-nb-chars="563">Ale dost. Je&nbsp;počátek března devadesátého, den mých osmapadesátých narozenin, jedu tramvají do&nbsp;Černých Polí, obklopen svými nymfami a&nbsp;najádami s&nbsp;náručemi plnými růží, a&nbsp;iluze vůně rychle infikuje celý tramvajový vůz, takže je&nbsp;tam jak v&nbsp;malajské džungli, alergikové dostávají z&nbsp;neexistující vůně alergické záchvaty a&nbsp;těm dalším kolem se&nbsp;zas ježí srst, světélkují oči a&nbsp;z&nbsp;hrudi se&nbsp;jim začínají drát podivné zvuky, v&nbsp;ulicích leží čerstvý poprašek sněhu a&nbsp;tramvaj letí po&nbsp;kolejích a&nbsp;vrhá do&nbsp;sněhu dlouhý růžový stín a&nbsp;lidé na&nbsp;chodnících se&nbsp;zastavují, stojí a&nbsp;ohlížejí.</span></p>
          <p class="chunk" data-nb-ref-number="42" data-nb-words="56" data-nb-chars="337"><span class="idea" data-nb-ref-number="45" id="idea45" data-nb-words="56" data-nb-chars="337">Obývám malou černopolní vilku, v&nbsp;prvním poschodí vedle sebe dva pokoje jak zásuvky v&nbsp;příborníku a&nbsp;v&nbsp;přízemí pak velká hala, kuchyňka, koupelna a&nbsp;WC a&nbsp;taky cosi jako šatna, kterou jsem si&nbsp;ale už&nbsp;stačil zašvihat nějakým haraburdím. K&nbsp;domku náleží i&nbsp;nevelká, trochu zdivočelá zahrada, kde je&nbsp;něco ovocného stromoví, nějaké jabloně a&nbsp;třešně.</span></p>
          <p class="chunk" data-nb-ref-number="43" data-nb-words="111" data-nb-chars="726"><span class="idea" data-nb-ref-number="46" id="idea46" data-nb-words="111" data-nb-chars="726">Když jsme se&nbsp;zastavili u&nbsp;vrátek, zvedl jsem hlavu a&nbsp;uviděl nahoře za&nbsp;oknem Sáru, jak hledí zděšeně na&nbsp;můj nymfí doprovod. Studenti samozřejmě vybrali své nejatraktivnější kolegyně, to&nbsp;nejparádnější, co&nbsp;ročník dal, samé mnohokarátové zlato (Zlatovláska tam samozřejmě nesměla chybět), a&nbsp;konfrontována s&nbsp;těmihle (jak se&nbsp;v&nbsp;Brně říkalo za&nbsp;mých mladých let) <em>betálnými koňami</em>, neměla Sára prostě šanci. Jejích jednapadesát roků bylo tím tak ošklivě atakováno, až&nbsp;každá vráska v&nbsp;její tváři a&nbsp;každá vráska na&nbsp;krku se&nbsp;teď rozhořela jak stigma a&nbsp;Sářina „narozeninová hlava“ (ten náročný účes, hedvábný kokon, složitě upředený jak zdravice k&nbsp;mým osmapadesátinám) se&nbsp;ve&nbsp;společnosti těch zářivých dívčích kaskád změnila ve&nbsp;zlou karikaturu.</span></p>
          <p class="chunk" data-nb-ref-number="44" data-nb-words="109" data-nb-chars="668"><span class="idea" data-nb-ref-number="47" id="idea47" data-nb-words="109" data-nb-chars="668">Sára v&nbsp;tom zajisté neviděla žádný podraz z&nbsp;mé strany, měla mě&nbsp;ráda, a&nbsp;tak mi&nbsp;láskyplně popřála společnosti mých girls. Bylo jí&nbsp;jasné, že&nbsp;po&nbsp;tak dlouhém vyhoštění a&nbsp;společenském strádání potřebuju teď obdivná zrcátka mladičkých ctitelek, ale při nejlepší vůli nedokázala vzdorovat frustraci z&nbsp;tak kruté konfrontace. Takže se&nbsp;ještě postarala o&nbsp;růže, naservírovala připravené chlebíčky a&nbsp;zákusky a&nbsp;vypila s&nbsp;námi skleničku šampusu, ale pak se&nbsp;už&nbsp;omluvila, že&nbsp;má&nbsp;ještě (v pátek večer!) nějaké vyřizování. Doprovodil jsem ji&nbsp;do&nbsp;haly a&nbsp;ještě ve&nbsp;dveřích se&nbsp;ji&nbsp;pokoušel přesvědčit, aby tady zůstala, protože ty&nbsp;holky přece zas hned vypadnou a&nbsp;pak už&nbsp;poběží náš původní program.</span></p>
          <p class="chunk" data-nb-ref-number="45" data-nb-words="20" data-nb-chars="96"><span class="idea" data-nb-ref-number="48" id="idea48" data-nb-words="20" data-nb-chars="96">Kdepak, usmála se, užij si&nbsp;to&nbsp;dneska s&nbsp;nima, ukážu se&nbsp;zas zítra a&nbsp;pak už&nbsp;zas poběží náš program.</span></p>
          <p class="chunk" data-nb-ref-number="46" data-nb-words="95" data-nb-chars="615"><span class="idea" data-nb-ref-number="49" id="idea49" data-nb-words="95" data-nb-chars="615">A&nbsp;když jsem se&nbsp;vrátil nahoru, už&nbsp;tam skutečně stály připraveny vypadnout: přinesly mi&nbsp;jen růže a&nbsp;teď&nbsp;– udělaly roztomilá pukrlata&nbsp;– už&nbsp;zas odtáhnou. Ale na&nbsp;rozdíl od&nbsp;Sáry se&nbsp;přece jenom nechaly ukecat. Vždyť jsem jim ještě nepředvedl své výtvarné poklady (se sklenkami rulandského pak bloudily podél stěn mých dvou pokojů a&nbsp;rozjímaly nad obrazy Bohdana Laciny a&nbsp;postály u&nbsp;pláten Matalových, Kubíčkových, Netíkových a&nbsp;u&nbsp;jednoho Boštíka, sluneční krůpěje rozpité v&nbsp;zářivých vrstevnicích, a&nbsp;dychtivě přiklekly k&nbsp;dřevěnému objektu sochaře Olbrama Zoubka, k&nbsp;chasníku Perseovi, držícímu v&nbsp;pozvednuté ruce Medusinu hlavu).</span></p>
          <p class="chunk" data-nb-ref-number="47" data-nb-words="58" data-nb-chars="358"><span class="idea" data-nb-ref-number="50" id="idea50" data-nb-words="58" data-nb-chars="358">A&nbsp;to byla taky příležitost, abych se&nbsp;rozpovídal. Rychle jsem se&nbsp;dostal do&nbsp;ráže a&nbsp;nakonec pronesl dlouhou a&nbsp;ohnivou filipiku proti výtvarným historikům a&nbsp;teoretikům, až&nbsp;se&nbsp;jedno z&nbsp;těch milostných zvířátek (Zlatovláska!) zeptalo, za&nbsp;co&nbsp;tedy považuju sám sebe a&nbsp;co moje monografie o&nbsp;kubismu a&nbsp;co moje kunsthistorická publicistika a&nbsp;co moje přednášky na&nbsp;fakultě?</span></p>
          <p class="chunk" data-nb-ref-number="48" data-nb-words="8" data-nb-chars="37"><span class="idea" data-nb-ref-number="51" id="idea51" data-nb-words="8" data-nb-chars="37">Za&nbsp;co&nbsp;se&nbsp;považuju a&nbsp;kdo vlastně jsem?</span></p>
          <p class="chunk" data-nb-ref-number="49" data-nb-words="76" data-nb-chars="450"><span class="idea" data-nb-ref-number="52" id="idea52" data-nb-words="76" data-nb-chars="450">Mezitím se&nbsp;už&nbsp;dočista setmělo, březnová noc přehodila přes můj domov šátek jak přes kanárčí klec, ale já&nbsp;teprve teď přišel na&nbsp;chuť své exhibici a&nbsp;natřásal se&nbsp;na&nbsp;bidýlku a&nbsp;poprvé někomu takhle vyjevoval myšlenky z&nbsp;knížky, která se&nbsp;teprve rodila, a&nbsp;sypal těm slepicím posvátného zrna ze&nbsp;sklizně, která ještě nedozrála, a&nbsp;spirituálno krásy bylo teď pod mou střechou v&nbsp;tak silné koncentraci, že&nbsp;by&nbsp;stačilo škrtnout sirkou, a&nbsp;letěli bychom ke&nbsp;všem čertům.</span></p>
          <p class="chunk" data-nb-ref-number="50" data-nb-words="56" data-nb-chars="331"><span class="idea" data-nb-ref-number="53" id="idea53" data-nb-words="56" data-nb-chars="331">Za&nbsp;koho se&nbsp;považuju? A&nbsp;kdo vlastně jsem? Když opravdu chcete rozbít nějaký petrifikovaný systém, nějakou ztuhlou ideologii, můžete to&nbsp;skutečně udělat jedině zevnitř. A&nbsp;tak i&nbsp;já jsem vstoupil do&nbsp;chrámu výtvarné teorie a&nbsp;našel si&nbsp;místo přímo v&nbsp;jeho centrální apsidě, abych tak mohl vyslovit to, na&nbsp;co&nbsp;se&nbsp;dosud každý bál jen pomyslet.</span></p>
          <p class="chunk" data-nb-ref-number="51" data-nb-words="92" data-nb-chars="558"><span class="idea" data-nb-ref-number="54" id="idea54" data-nb-words="92" data-nb-chars="558">Ale sotva jsem se&nbsp;trochu rozplamenil, přesvědčen o&nbsp;tom, že&nbsp;jim tu&nbsp;teď shůry snáším prometheovský oheň, právě v&nbsp;tu chvíli se&nbsp;ty&nbsp;malé pizdičky začaly najednou sbírat a&nbsp;poskládaly si&nbsp;celý ten krámek pilníčků, nůžtiček a&nbsp;laků na&nbsp;nehty, který si&nbsp;během mé&nbsp;řeči stačily nenápadně rozložit kolem sebe, poskládaly si&nbsp;ten krámek zase zpátky do&nbsp;kabelek a&nbsp;uprostřed nějaké mé&nbsp;věty, již tady nebudu raději ani reprodukovat, abyste nenahlédli míru mého ponížení a&nbsp;já tak nezakusil navíc ještě ponížení z&nbsp;aktu reprodukce ponížení, uprostřed nějaké mé&nbsp;věty se&nbsp;začaly zvedat.</span></p>
          <p class="chunk" data-nb-ref-number="52" data-nb-words="67" data-nb-chars="385"><span class="idea" data-nb-ref-number="55" id="idea55" data-nb-words="67" data-nb-chars="385">Spolkl jsem zbytek svého antikunsthistorického zápalu a&nbsp;vyprovodil je&nbsp;dolů ke&nbsp;dveřím. Ale tam mi&nbsp;najednou zůstaly ještě chvíli trčet, rozpačitě stát, jako by&nbsp;ještě na&nbsp;někoho čekaly, a&nbsp;dívaly se&nbsp;po&nbsp;sobě, jako by&nbsp;ještě chtěly něco říct. Ale neřekly. I&nbsp;vypustil jsem je&nbsp;před dům, tak, vypustil jsem je&nbsp;do&nbsp;mrazu březnové noci a&nbsp;zamkl za&nbsp;nimi, jen běžte a&nbsp;jen zmrzněte, vy&nbsp;ošklivé jeskyňky…</span></p>
          <p class="chunk" data-nb-ref-number="53" data-nb-words="80" data-nb-chars="452"><span class="idea" data-nb-ref-number="56" id="idea56" data-nb-words="80" data-nb-chars="452">A&nbsp;najednou na&nbsp;mě&nbsp;nalehla nesmírná únava. Namáhavě jsem zas vystoupal do&nbsp;schodů a&nbsp;nebylo mi&nbsp;už&nbsp;osmapadesát, nýbrž o&nbsp;dvacet víc, a&nbsp;křídla, o&nbsp;nichž jsem po&nbsp;celý život věděl, že&nbsp;je&nbsp;jednoho dne roztáhnu, se&nbsp;teď změnila v&nbsp;neduživou věc. A&nbsp;jistěže v&nbsp;tom sehrála svoji roli taky ta&nbsp;neexistující, ale o&nbsp;to úpornější mdlobná vůně celého vagonu růží (ještě čtrnáct dní budu v&nbsp;tom domě po&nbsp;kotníky šlapat v&nbsp;růžových plátcích). Ale nahoře mě&nbsp;ještě čekalo překvapení.</span></p>
          <p class="chunk" data-nb-ref-number="54" data-nb-words="5" data-nb-chars="36"><span class="idea" data-nb-ref-number="57" id="idea57" data-nb-words="5" data-nb-chars="36">Ony vás tady zapomněly, Zlatovlásko?</span></p>
          <p class="chunk" data-nb-ref-number="55" data-nb-words="20" data-nb-chars="140"><span class="idea" data-nb-ref-number="58" id="idea58" data-nb-words="20" data-nb-chars="140">Ale kdepak, zapomněla jsem se&nbsp;sama. Nemohla jsem odejít, dokud neuslyším, co&nbsp;jste nedopověděl, dokud neuslyším celou vaši teorii antiteorie.</span></p>
          <p class="chunk" data-nb-ref-number="56" data-nb-words="44" data-nb-chars="231"><span class="idea" data-nb-ref-number="59" id="idea59" data-nb-words="44" data-nb-chars="231">(I&nbsp;naskočil mi&nbsp;obrázek, jak tam stály dole a&nbsp;dívaly se&nbsp;po&nbsp;sobě, jako by&nbsp;ještě na&nbsp;někoho čekaly, a&nbsp;já si&nbsp;nevšiml, omráčený z&nbsp;toho, jak se&nbsp;najednou zvedly uprostřed mé&nbsp;věty, nevšiml jsem si, že&nbsp;jich je&nbsp;jen pět, že&nbsp;chybí Zlatovláska.)</span></p>
          <p class="chunk" data-nb-ref-number="57" data-nb-words="6" data-nb-chars="34"><span class="idea" data-nb-ref-number="60" id="idea60" data-nb-words="6" data-nb-chars="34">Takže vy&nbsp;to&nbsp;opravdu chcete slyšet?</span></p>
          <p class="chunk" data-nb-ref-number="58" data-nb-words="37" data-nb-chars="214"><span class="idea" data-nb-ref-number="61" id="idea61" data-nb-words="37" data-nb-chars="214">A&nbsp;pak už&nbsp;bylo najednou pozdě, hodně pozdě v&nbsp;noci. Chtěl jsem Zlatovlásce zavolat taxíka, ale na&nbsp;taxikářském dispečinku to&nbsp;už&nbsp;nikdo nebral. A&nbsp;když jsem otevřel domovní dveře, přirazil je&nbsp;prudký vítr a&nbsp;sníh s&nbsp;deštěm.</span></p>
          <p class="chunk" data-nb-ref-number="59" data-nb-words="47" data-nb-chars="262"><span class="idea" data-nb-ref-number="62" id="idea62" data-nb-words="47" data-nb-chars="262">Vypadá to, že&nbsp;budete muset zůstat. Vedle v&nbsp;pokoji najdete zánovní válendu a&nbsp;dám vám tam čisté ložní prádlo. Budeme sousedi, a&nbsp;tak se&nbsp;nemusíte v&nbsp;cizím domě bát. Dole je&nbsp;koupelna s&nbsp;čistými ručníky. A&nbsp;máte můj hluboký obdiv, že&nbsp;jste tak dlouho dokázala naslouchat&nbsp;–</span></p>
          <p class="chunk" data-nb-ref-number="60" data-nb-words="12" data-nb-chars="59"><span class="idea" data-nb-ref-number="63" id="idea63" data-nb-words="12" data-nb-chars="59">Byl to&nbsp;báječný večer a&nbsp;měla jsem štěstí, že&nbsp;se&nbsp;mi&nbsp;přihodil.</span></p>
          <p class="chunk" data-nb-ref-number="61" data-nb-words="12" data-nb-chars="83"><span class="idea" data-nb-ref-number="64" id="idea64" data-nb-words="12" data-nb-chars="83">Našel jsem ve&nbsp;vás posluchačku, jejíž milá přítomnost roztáčela kola mé&nbsp;výmluvnosti…</span></p>
          <p class="chunk" data-nb-ref-number="62" data-nb-words="87" data-nb-chars="492"><span class="idea" data-nb-ref-number="65" id="idea65" data-nb-words="87" data-nb-chars="492">A&nbsp;ještě chvíli jsme se&nbsp;takhle navzájem ujišťovali, jakým ziskem byl pro každého z&nbsp;nás ten dlouhý, do&nbsp;noci nastavovaný večer. A&nbsp;pak jsem jí&nbsp;dal ložní prádlo do&nbsp;vedlejšího pokoje a&nbsp;za chvilku jsem uslyšel, jak se&nbsp;tam zařizuje a&nbsp;potom jak sestupuje do&nbsp;koupelny. Déšť se&nbsp;sněhem dorážel na&nbsp;okenní tabuli za&nbsp;mými zády a&nbsp;v&nbsp;mé hlavě bušila zvláštní směs alkoholu a&nbsp;nepojmenovatelného vzrušení. Pustil jsem tiše rádio a&nbsp;nějaký italský tenor se&nbsp;pokusil ten můj stav vyslovit. A&nbsp;pak už&nbsp;zdola ten výkřik.</span></p>
          <p class="chunk" data-nb-ref-number="63" data-nb-words="14" data-nb-chars="76"><span class="idea" data-nb-ref-number="66" id="idea66" data-nb-words="14" data-nb-chars="76">Rychle jsem seběhl a&nbsp;našel ji&nbsp;opřenou o&nbsp;dveře koupelny. A&nbsp;k&nbsp;smrti vyděšenou.</span></p>
          <p class="chunk" data-nb-ref-number="64" data-nb-words="56" data-nb-chars="319"><span class="idea" data-nb-ref-number="67" id="idea67" data-nb-words="56" data-nb-chars="319">Natáhla teď bázlivě ruku a&nbsp;ukázala na&nbsp;bojler nad vanou. Na&nbsp;něm seděl neméně vyděšený hobit Miloš a&nbsp;natáhl teď bojácně ručku a&nbsp;ukázal na&nbsp;Zlatovlásku. A&nbsp;jak tam tak na&nbsp;sebe navzájem ukazovali, neovládl jsem se&nbsp;a&nbsp;upustil takové to&nbsp;škytnutí smíchu. A&nbsp;na okamžik oba zapomněli na&nbsp;vzájemné zděšení a&nbsp;pohoršeně na&nbsp;mě&nbsp;pohlédli.</span></p>
          <p class="chunk" data-nb-ref-number="65" data-nb-words="90" data-nb-chars="582"><span class="idea" data-nb-ref-number="68" id="idea68" data-nb-words="90" data-nb-chars="582">Rozuměl jsem tomu, proč se&nbsp;polekala Zlatovláska. Není totiž nijak snadné hned napoprvé se&nbsp;vyrovnat s&nbsp;existencí Komenského (Comenius byl hobitův oblíbený převlek) velikosti odrostlého sysla. Ale rozuměl jsem také tomu, proč se&nbsp;polekal Miloš. Lidi pro něho už&nbsp;sice byli jen houskama na&nbsp;krámě, ale měl pořád ještě moc dobrý důvod šikovně před nimi uhýbat. Tentokrát ovšem neprokázal nějak moc šikovnosti. Neexistující, ale o&nbsp;to působivější vůně růží, jíž byl dům nasycen, ho&nbsp;mdlobně uspala, zabaleného jak netopýr do&nbsp;velkého pláště učitele národů, a&nbsp;probudil ho&nbsp;až&nbsp;Zlatovlásčin výkřik.</span></p>
          <p class="chunk" data-nb-ref-number="66" data-nb-words="70" data-nb-chars="405"><span class="idea" data-nb-ref-number="69" id="idea69" data-nb-words="70" data-nb-chars="405">A&nbsp;ještě něco se&nbsp;na&nbsp;tom úleku podepsalo. Ale to&nbsp;jsem nemohl vědět. Poprvé se&nbsp;tak totiž setkaly dvě bytosti, které se&nbsp;už&nbsp;brzy budou smrtelně nenávidět, a&nbsp;okamžitě to&nbsp;o&nbsp;sobě uhádly. Ale teď hned na&nbsp;začátku to&nbsp;jejich setkání způsobilo, že&nbsp;jsem se&nbsp;se&nbsp;Zlatovláskou rychleji sblížil. A&nbsp;tak se&nbsp;Miloš nechtě stal katalyzátorem toho, čemu bychom stejně neunikli, ale co&nbsp;tak jeho zásluhou nabralo velice rychlý spád.</span></p>
          <p class="chunk" data-nb-ref-number="67" data-nb-words="114" data-nb-chars="694"><span class="idea" data-nb-ref-number="70" id="idea70" data-nb-words="114" data-nb-chars="694">Pokoušel jsem se&nbsp;Zlatovlásce vysvětlit, kdo že&nbsp;je&nbsp;hobit Miloš a&nbsp;proč není důvodu, aby se&nbsp;ho&nbsp;bála. Ale ten šok z&nbsp;úleku ji&nbsp;roztřásl natolik, že&nbsp;jsem ji&nbsp;nakonec musel sevřít v&nbsp;náruči, trochu však zaskočen tím, že&nbsp;jediné, co&nbsp;měla v&nbsp;té chvíli na&nbsp;sobě, byl ten takřka nezachytitelný úsměv Corotovy Ženy s&nbsp;perlou, ano, úsměv, pro nějž je&nbsp;tenhle portrét ve&nbsp;všech světových výtvarných encyklopediích stereotypně (a dodejme, že&nbsp;i&nbsp;hloupě) označován za&nbsp;„moderní Monu Lisu“. A&nbsp;když si&nbsp;teď v&nbsp;Pijoanových Dějinách umění nalistujete reprodukci Corotova obrazu (a učiňte tak, já&nbsp;klidně počkám, nikam nespěcháme), sami zjistíte, co&nbsp;jsem to&nbsp;ve&nbsp;skutečnosti držel v&nbsp;náruči. Jen (mrazivě nádhernou) skleníkovou růži…</span></p>
        </section>
        <section>
          <p class="chunk" data-nb-ref-number="68" data-nb-words="95" data-nb-chars="561"><span class="idea" data-nb-ref-number="71" id="idea71" data-nb-words="95" data-nb-chars="561">Příští den byla sobota, nemusel jsem nikam vstávat. A&nbsp;Sára, jak jsem ji&nbsp;znal, přijde až&nbsp;někdy odpoledne, protože o&nbsp;sladké sobotní vyspávání se&nbsp;nenechala nikdy okrást. Ale když pak odpoledne opravdu přišla a&nbsp;otevřela si&nbsp;svým klíčem, zastihla nás ještě spící a&nbsp;zaklíněné do&nbsp;sebe jak národní barvy ve&nbsp;státní vlajce. Neřekla slovo, jen malý okamžik tam v&nbsp;prostém zadumání postála (neznatelně jsem pootevřel víčka, vyfotografoval si&nbsp;ji&nbsp;na&nbsp;památku a&nbsp;zas je&nbsp;rychle zaklapl) a&nbsp;pak položila na&nbsp;stolek klíč a&nbsp;otočila se&nbsp;a&nbsp;zabouchla dole dveře a&nbsp;už jsme se&nbsp;nikdá neviděli.</span></p>
          <p class="chunk" data-nb-ref-number="69" data-nb-words="31" data-nb-chars="168"><span class="idea" data-nb-ref-number="72" id="idea72" data-nb-words="31" data-nb-chars="168">A&nbsp;až teď po&nbsp;jejím odchodu si&nbsp;uvědomuju, že&nbsp;mi&nbsp;tak vlastně ušetřila povinnost něco tu&nbsp;ještě o&nbsp;ní dodávat, vytratila se&nbsp;z&nbsp;mého povídání dřív, než se&nbsp;tam stačila zabydlet.</span></p>
        </section>
        <section>
          <p class="chunk" data-nb-ref-number="70" data-nb-words="112" data-nb-chars="635"><span class="idea" data-nb-ref-number="73" id="idea73" data-nb-words="112" data-nb-chars="635">Od&nbsp;té&nbsp;březnové soboty, kdy Zltovláska poprvé přespala v&nbsp;mém domě, už&nbsp;uběhlo víc než osm roků a&nbsp;je mi&nbsp;už&nbsp;šestašedesát a&nbsp;Zlatovlásce šestadvacet a&nbsp;ten věkový rozdíl je&nbsp;teď až&nbsp;příliš krutý. Když jsem se&nbsp;s&nbsp;ní ženil (v květnu 1990, dva měsíce po&nbsp;té&nbsp;březnové noci), mohl jsem si&nbsp;ještě připadat jako Humbert Humbert z&nbsp;Nabokovovy Lolity, ale teď jsem už&nbsp;jen srandovní figurka z&nbsp;nějaké paroháčské frašky. A&nbsp;občas je&nbsp;mi&nbsp;to&nbsp;důrazně připomínáno. Nedávno se&nbsp;Zlatovláska dívala na&nbsp;televizní záznam z&nbsp;prvého dne nové poslanecké sněmovny. A&nbsp;pak tam ukázali Václava Klause, jak se&nbsp;za&nbsp;předsednickým pultem učí mačkat tlačítka a&nbsp;jak se&nbsp;mu&nbsp;to&nbsp;pořád plete.</span></p>
          <p class="chunk" data-nb-ref-number="71" data-nb-words="59" data-nb-chars="337"><span class="idea" data-nb-ref-number="74" id="idea74" data-nb-words="59" data-nb-chars="337">Není ten dědek k&nbsp;sežrání? smála se&nbsp;potěšeně. Zlatovláska patří ke&nbsp;Klausovým fanynkám a&nbsp;Klaus je&nbsp;o&nbsp;deset roků mladší než já, sportsman a&nbsp;sebevědomý borec, a&nbsp;přesto o&nbsp;něm mluví jako o&nbsp;dědkovi. Jak asi v&nbsp;mé nepřítomnosti mluví o&nbsp;mně? A&nbsp;jaké pojmenování jsem si&nbsp;vysloužil? Ale nepodlehnu pokušení na&nbsp;to&nbsp;teď přijít, anebo to&nbsp;dokonce vyslovit.</span></p>
          <p class="chunk" data-nb-ref-number="72" data-nb-words="236" data-nb-chars="1391"><span class="idea" data-nb-ref-number="75" id="idea75" data-nb-words="236" data-nb-chars="1391">Ještě trochu učím na&nbsp;fakultě, ještě trochu publikuju a&nbsp;ještě trochu žiju a&nbsp;občas se&nbsp;pokouším přijít k&nbsp;penězům, abych Zlatovlásku mohl něčím příjemným překvapit a&nbsp;měl tak na&nbsp;chvíli pocit, že&nbsp;ji&nbsp;přece jenom ještě dokážu k&nbsp;sobě nějak připoutat. (A&nbsp;jak přicházím k&nbsp;penězům? Využívám svých znalostí z&nbsp;doby, kdy jsem prováděl evidenci kulturních památek na&nbsp;památkářských objektech, a&nbsp;dodávám zlodějům dobře zaplacené tipy na&nbsp;vykrádání zámků a&nbsp;kostelů. Ale samozřejmě, že&nbsp;ne. Nesmíte mi&nbsp;zas všechno jen tak věřit.) Můj dosavade klidný domov se&nbsp;změnil v&nbsp;hlučný dům, protože každou chvíli si&nbsp;Zlatovláska přitáhne nějakou partu svých vrstevníků. A&nbsp;někdy mi&nbsp;dokonce Zlatovlásčini hosté celých deset minut naslouchají (nikdo neumí tak zábavně povídat o&nbsp;zrodu i&nbsp;soumraku moderního výtvarného umění, to&nbsp;se&nbsp;zas musí nechat), ale pak se&nbsp;zas už&nbsp;věnují méně nudným kratochvílím. A&nbsp;už jen ze&nbsp;zdvořilosti mě&nbsp;přitom ještě sem tam osloví. Ale častěji se&nbsp;stane, že&nbsp;Zlatovláska je&nbsp;s&nbsp;většinou z&nbsp;nich ve&nbsp;vedlejším pokoji, a&nbsp;když se&nbsp;zvednu, abych se&nbsp;za&nbsp;ní&nbsp;taky podíval, ti&nbsp;dva, co&nbsp;zůstali se&nbsp;mnou, mě&nbsp;hned upozorní, že&nbsp;udělám líp, když tam nepůjdu. A&nbsp;to je&nbsp;stále ještě ta&nbsp;lepší varianta. Ta&nbsp;horší je, když se&nbsp;Zlatovláska týden i&nbsp;čtrnáct dní někam ztratí, doslova se&nbsp;kamsi vypaří, a&nbsp;když se&nbsp;zas objeví, povídá mi&nbsp;nějaké příšerné zmatky anebo dočista mlčí, a&nbsp;když se&nbsp;zeptám, když se&nbsp;vyptávám, začne na&nbsp;mě&nbsp;vztekle křičet.</span></p>
          <p class="chunk" data-nb-ref-number="73" data-nb-words="6" data-nb-chars="31"><span class="idea" data-nb-ref-number="76" id="idea76" data-nb-words="6" data-nb-chars="31">Ale o&nbsp;tom jsem opravdu nechtěl.</span></p>
        </section>
        <section>
          <p class="chunk" data-nb-ref-number="74" data-nb-words="123" data-nb-chars="702"><span class="idea" data-nb-ref-number="77" id="idea77" data-nb-words="123" data-nb-chars="702">Takže vraťme se&nbsp;zas tam, kde jsme začali. Je&nbsp;úterý 18. srpna 1998, větší část noci na&nbsp;dnešek jsem strávil nad partií šachu s&nbsp;Milošem (a ošklivě jsem ji&nbsp;prohrál, přestože jsme hráli mou oblíbenou sicilskou obranu), pak jsme spolu posnídali grep a&nbsp;tousty, a&nbsp;zatímco Zlatovláska ještě putovala po&nbsp;dně svých snových moří, zívající Miloš mě&nbsp;doprovodil ke&nbsp;dveřím, aby se&nbsp;hned poté vydrápal do&nbsp;svého polního lůžka na&nbsp;mé&nbsp;knihovně. Ale pak se&nbsp;stalo něco neobvyklého. Už&nbsp;jsem byl na&nbsp;ulici před brankou, když se&nbsp;Miloš objevil za&nbsp;oknem, a&nbsp;nedbaje, že&nbsp;by&nbsp;ho&nbsp;mohl někdo zahlédnout, zuřivě bušil lžicí na&nbsp;sklo. Otočím se, hledím na&nbsp;něho, naznačuju mu, aby toho okamžitě nechal, ale pak mi&nbsp;nezbývá, než se&nbsp;vrátit domů.</span></p>
          <p class="chunk" data-nb-ref-number="75" data-nb-words="51" data-nb-chars="309"><span class="idea" data-nb-ref-number="78" id="idea78" data-nb-words="51" data-nb-chars="309">Nezlobte se, můj pane, celou noc jsme povídali, a&nbsp;přece jsem vám zapomněl něco vyřídit. Včera dopoledne vás tady totiž kdosi hledal. Ale Zlatovláska ho&nbsp;hned vykázala, protože vypadal jako bezdomovec. A&nbsp;slyšel jsem, že&nbsp;ten člověk pořád opakuje: Řekněte mu, že&nbsp;tady byl Kryštof! Řekněte mu, že&nbsp;tady byl Kryštof!</span></p>
          <p class="chunk" data-nb-ref-number="76" data-nb-words="5" data-nb-chars="26"><span class="idea" data-nb-ref-number="79" id="idea79" data-nb-words="5" data-nb-chars="26">Posadil jsem se&nbsp;na&nbsp;schody.</span></p>
          <p class="chunk" data-nb-ref-number="77" data-nb-words="47" data-nb-chars="249"><span class="idea" data-nb-ref-number="80" id="idea80" data-nb-words="47" data-nb-chars="249">Co&nbsp;se&nbsp;děje, můj pane? zajímal se&nbsp;Miloš. Kdo byl ten člověk? A&nbsp;podíval se&nbsp;na&nbsp;mě&nbsp;očima, v&nbsp;nichž jsem uviděl blýsknout se&nbsp;střepinku lačné zvědavosti. A&nbsp;pak mi&nbsp;vyskočil na&nbsp;koleno, a&nbsp;jak jsem tam několik vteřin bezradně seděl, díval se&nbsp;mi&nbsp;zpytavě do&nbsp;oka.</span></p>
          <p class="chunk" data-nb-ref-number="78" data-nb-words="9" data-nb-chars="62"><span class="idea" data-nb-ref-number="81" id="idea81" data-nb-words="9" data-nb-chars="62">Nezapřel v&nbsp;sobě své někdejší povolání, nezapřel malého špicla.</span></p>
        </section>
        <section>
          <p class="chunk" data-nb-ref-number="79" data-nb-words="16" data-nb-chars="101"><span class="idea" data-nb-ref-number="82" id="idea82" data-nb-words="16" data-nb-chars="101">Přesně tak, nadešel čas povědět něco o&nbsp;Milošovi. Takže si&nbsp;setkání s&nbsp;Kryštofem ještě kousek poodsunem.</span></p>
          <p class="chunk" data-nb-ref-number="80" data-nb-words="139" data-nb-chars="865"><span class="idea" data-nb-ref-number="83" id="idea83" data-nb-words="139" data-nb-chars="865">Moc rád bych vám teď připomenul, jaké gaudium svého času (ale to&nbsp;už&nbsp;je&nbsp;opravdu hodně dávno) způsobila cvičená liliputánka, která se&nbsp;najednou objevila na&nbsp;velkém rožáku v&nbsp;Brně na&nbsp;Poštovské ulici, zrovna na&nbsp;tom, co&nbsp;v&nbsp;něm má&nbsp;dnes obchod firma Julius Meinl. Správně, stál jsem tam tenkrát mezi vámi a&nbsp;stejně jako vy&nbsp;ohromen zázrakem darebné mrštnosti, sledoval jsem liliputánčici, jak se&nbsp;ledabyle pohybuje přidržujíc se&nbsp;dekorativních výstupků na&nbsp;fasádě, přizdobena frygickou čapkou, ale i&nbsp;dlouhou řadou frivolních posuňků, z&nbsp;nichž některé nám v&nbsp;tom davu dole vyrážely dech. A&nbsp;napřed to&nbsp;vypadalo, že&nbsp;nám chce představit celý svůj nevídaný repertoár, ale pak se&nbsp;najednou rozhodla jinak a&nbsp;vyletěla jak fretka po&nbsp;fasádě až&nbsp;na&nbsp;střechu vysokého činžáku a&nbsp;odtamtud se&nbsp;s&nbsp;námi rozloučila hlubokou úklonou s&nbsp;čapkou přitisknutou k&nbsp;srdci a&nbsp;zasypávajíc nás sprškou vzdušných polibků.</span></p>
          <p class="chunk" data-nb-ref-number="81" data-nb-words="236" data-nb-chars="1459"><span class="idea" data-nb-ref-number="84" id="idea84" data-nb-words="236" data-nb-chars="1459">Miloš mi&nbsp;později potvrdil, že&nbsp;se&nbsp;s&nbsp;liliputánkou předobře znal. Neměl totiž na&nbsp;vybranou, byl s&nbsp;ní ve&nbsp;vyšším zájmu ženat (jmenovala se&nbsp;Josefina) a&nbsp;čekalo se&nbsp;(ale nedočkalo), že&nbsp;s&nbsp;ní bude mít liliputánčata. A&nbsp;Miloš si&nbsp;taky vzpomněl, jak tenkrát, na&nbsp;jaře v&nbsp;roce 1988, utekla otevřeným oknem a&nbsp;způsobila to&nbsp;srocení lidu, to&nbsp;gaudium na&nbsp;Poštovské. Ale dříve než ji&nbsp;vůbec někdo stačil oželet, už&nbsp;se&nbsp;zas vrátila. Její touha po&nbsp;svobodě nebyla zas tak sžíravá, aby jí&nbsp;dala přednost před kuličkami kaviáru (v jejím případě velikými jak černé trestanecké koule na&nbsp;nohou) a&nbsp;před čekankovým salátem s&nbsp;rokforovou zálivkou. Ale když pak zas čas oponou trhnul, rozhodli se&nbsp;utéct oba dva. Z&nbsp;domácnosti krajského tajemníka tehdy právě bouřlivě odstavované komunistické partaje. Liliputánka bohužel vzala rychlý konec, ale Miloš se&nbsp;od&nbsp;ledna do&nbsp;jara devadesátého potuloval Brnem, sleduje se&nbsp;značnou nevolí demokratický proces zvolna prorůstající všemi strukturami. Byl totiž vychován k&nbsp;nedůvěře v&nbsp;občanskou společnost a&nbsp;jen obtížně se&nbsp;s&nbsp;tou nedůvěrou loučil. Zázrakem dokázal přežít zimu, ale možná že&nbsp;to&nbsp;ani nebyl takový zázrak, když uvážíme, že&nbsp;jeho původní domovinou byl Kavkaz a&nbsp;že měl za&nbsp;sebou (na rozdíl od&nbsp;své ženy Josefiny) tvrdý výcvik příslušníka jednotky moc zvláštního nasazení. Ale sotva v&nbsp;parku pod Špilberkem rozkvetly prvé kaštany, rozhodl se&nbsp;Miloš, že&nbsp;by&nbsp;zas rád někomu patřil. Nebyl stvořen pro svobodu, zrovna tak jako černý Brown nebyl stvořen pro bič otrokáře.</span></p>
        </section>
        <section>
          <p class="chunk" data-nb-ref-number="82" data-nb-words="112" data-nb-chars="642"><span class="idea" data-nb-ref-number="85" id="idea85" data-nb-words="112" data-nb-chars="642">Hledání nového pána věnoval ten namyšlený hobit nesmírnou péči, a&nbsp;když si&nbsp;nakonec vybral čertvíproč mě, strávil ještě dlouhý čas mým sledováním. Skryt ve&nbsp;stínu sedával večer za&nbsp;mým oknem a&nbsp;okamžitě na&nbsp;miniaturním komputeru vyhodnocoval svá tichá pozorování. A&nbsp;mně se&nbsp;v&nbsp;tom čase někdy stávalo, že&nbsp;jsem náhle zvedl hlavu od&nbsp;knihy a&nbsp;zahlédl za&nbsp;oknem dvě pichlavá očiska a&nbsp;trhl jsem sebou a&nbsp;rychle zamával rukama, abych rozehnal halucinace z&nbsp;celodenní únavy. A&nbsp;poté co&nbsp;mě&nbsp;podrobil tak důkladnému pozorování a&nbsp;nenarazil na&nbsp;nic, co&nbsp;by&nbsp;ho&nbsp;dokázalo odradit, nezbývalo mu&nbsp;než zaonačit to&nbsp;tak, abych měl dojem, že&nbsp;to&nbsp;já&nbsp;jsem si&nbsp;ulovil jeho, a&nbsp;ne on&nbsp;mě.</span></p>
          <p class="chunk" data-nb-ref-number="83" data-nb-words="108" data-nb-chars="700"><span class="idea" data-nb-ref-number="86" id="idea86" data-nb-words="108" data-nb-chars="700">Ale všechno je, jak známo, vždycky jinak. Teprve když připadl do&nbsp;mého vlastnictví, dozvěděl se&nbsp;ke&nbsp;svému úděsu, že&nbsp;jsem svým způsobem sympatizoval s&nbsp;předlistopadovým disentem (už jen slovo disent v&nbsp;něm vybuchovalo v&nbsp;hysterických záchvatech), a&nbsp;pokousal mě&nbsp;za&nbsp;to&nbsp;tak šeredně, že&nbsp;jsem opravdu nějaký čas přemýšlel o&nbsp;tom, jestli bych neměl postavit titěrnou popravčí tribunku se&nbsp;šibeničkou a&nbsp;propadlišťátkem a&nbsp;tam, za&nbsp;všech poct přináležejících jeho stavu (předchozí vlastník, ten krajský tajemník partaje, mu&nbsp;kdysi udělil miniaturní Řád práce i&nbsp;Řád Vítězného února), Miloše slavnostně popravit. Ale než jsem se&nbsp;zmotal na&nbsp;tak filigránskou popravičku, pokousaná ruka se&nbsp;mi&nbsp;zahojila a&nbsp;Miloše se&nbsp;mi&nbsp;zželelo.</span></p>
          <p class="chunk" data-nb-ref-number="84" data-nb-words="48" data-nb-chars="240"><span class="idea" data-nb-ref-number="87" id="idea87" data-nb-words="48" data-nb-chars="240">Ale i&nbsp;pak jsem ho&nbsp;ještě dlouho držel v&nbsp;klícce a&nbsp;on se&nbsp;mi&nbsp;zas mstil tím, že&nbsp;se&nbsp;mnou nepromluvil slova, přestože suverénně vládl nejméně třemi jazyky. A&nbsp;díval se&nbsp;na&nbsp;mě&nbsp;přes mříže s&nbsp;tak divokým opovržením, že&nbsp;jsem se&nbsp;cítil čím dál víc pod psa.</span></p>
          <p class="chunk" data-nb-ref-number="85" data-nb-words="73" data-nb-chars="422"><span class="idea" data-nb-ref-number="88" id="idea88" data-nb-words="73" data-nb-chars="422">Chválabohu jsme se&nbsp;dohodli na&nbsp;kompromisu. Pustím ho&nbsp;z&nbsp;klece a&nbsp;on se&nbsp;nepokusí o&nbsp;útěk a&nbsp;bude se&nbsp;mnou normálně komunikovat a&nbsp;za to&nbsp;dostane výbornou stravu, jakou míval kdysi u&nbsp;tajemníka, a&nbsp;oblékat ho&nbsp;budu podle módních žurnálů. S&nbsp;jeho lukulskými hody nebyla potíž, protože i&nbsp;té nejlahodnější šunky snědl vždycky jen nepatrný drobek, a&nbsp;to se&nbsp;jím ještě tak napráskal, že&nbsp;pak někde nehybně ležel odfrkuje. Potíž byla s&nbsp;krejčími.</span></p>
          <p class="chunk" data-nb-ref-number="86" data-nb-words="110" data-nb-chars="636"><span class="idea" data-nb-ref-number="89" id="idea89" data-nb-words="110" data-nb-chars="636">Ti, co&nbsp;šili pro pimprlatová divadla, svedli tak právě oblíkat kašpary a&nbsp;škrholy a&nbsp;jemné finesy pařížských a&nbsp;italských salónů jim byly dočista cizí. A&nbsp;teprve když jsem propadl zoufalství a&nbsp;přemýšlel už&nbsp;o&nbsp;tom, že&nbsp;Miloše raději propustím ze&nbsp;svých služeb, sám mi&nbsp;dal adresu krejčíka, u&nbsp;něhož kdysi šil. Byl to&nbsp;jediný krejčí v&nbsp;Brně, co&nbsp;uměl šít na&nbsp;liliputány, a&nbsp;byl si&nbsp;toho zatraceně vědom, a&nbsp;kdykoliv jsem měl zaplatit jeho nejnovější majstrštyk, protáčely se&nbsp;mi&nbsp;panenky. A&nbsp;když pak Miloš stál na&nbsp;etažérce před zrcadlem a&nbsp;natřásal se&nbsp;v&nbsp;novém oblečku, odcházel jsem rychle z&nbsp;místnosti, abych náhodou neřekl něco, co&nbsp;by&nbsp;pak nešlo vzít zpátky.</span></p>
          <p class="chunk" data-nb-ref-number="87" data-nb-words="145" data-nb-chars="930"><span class="idea" data-nb-ref-number="90" id="idea90" data-nb-words="145" data-nb-chars="930">A&nbsp;to je&nbsp;všechno moc hezké, ale taky je&nbsp;třeba vědět, že&nbsp;Miloš býval v&nbsp;časech krajského tajemníka opravdovým špiclem a&nbsp;práskačem, a&nbsp;v&nbsp;tom spočívalo to&nbsp;jeho moc zvláštní nasazení, k&nbsp;němuž byl obzvláštně vycvičen. Díky své maličké postavičce se&nbsp;dostal tam, kam jiní neměli šanci. A&nbsp;celý ten prastarý nápad prošpikovat někdejší tábor míru a&nbsp;socialismu těmihle roztomilými agentíky shořel nakonec na&nbsp;tom, že&nbsp;liliputáni se&nbsp;nemohli či&nbsp;nechtěli množit, takže všechny ty&nbsp;slavné tajné liliputí svatby, na&nbsp;nichž, aby jim dodali patřičného lesku, vždycky figurovali vysocí důstojníci KGB, byly nakonec k&nbsp;ničemu. Ten pozoruhodný kavkazský rod, objevený kdysi ve&nbsp;skalních štěrbinách elbruského masivu, se&nbsp;množil jen ve&nbsp;svém přirozeném biotopu, jen doma v&nbsp;horách, a&nbsp;jeho ochočená a&nbsp;pro potřeby KGB vydrezúrovaná odnož byla neplodná. Ale vycházeje ze&nbsp;své zkušenosti s&nbsp;Milošem, jako domácí komorníčkové a&nbsp;služebníčkové se&nbsp;mi&nbsp;jevili docela užiteční.</span></p>
        </section>
        <section>
          <p class="chunk" data-nb-ref-number="88" data-nb-words="63" data-nb-chars="338"><span class="idea" data-nb-ref-number="91" id="idea91" data-nb-words="63" data-nb-chars="338">Takže ještě jednou a&nbsp;naposledy: je&nbsp;úterý 18. srpna 1998, vycházím z&nbsp;domu a&nbsp;už jsem na&nbsp;ulici před brankou, když se&nbsp;Miloš objeví za&nbsp;oknem a&nbsp;buší zevnitř lžicí na&nbsp;sklo. Otočím se, hledím na&nbsp;něho, naznačuju mu, aby toho okamžitě nechal, ale nakonec mi&nbsp;nezbývá, než se&nbsp;vrátit domů. A&nbsp;Miloš se&nbsp;omlouvá, že&nbsp;mi&nbsp;zapomněl říct, že&nbsp;tady byl Kryštof.</span></p>
          <p class="chunk" data-nb-ref-number="89" data-nb-words="55" data-nb-chars="295"><span class="idea" data-nb-ref-number="92" id="idea92" data-nb-words="55" data-nb-chars="295">Ale to&nbsp;už&nbsp;jsem taky zmínil: Kryštof je&nbsp;můj zapíraný mongoloidní syn. Jeho matka, moje první žena, zemřela při porodu. A&nbsp;Kryštof ve&nbsp;svých jednačtyřiceti stále myslí a&nbsp;jedná, jako by&nbsp;mu&nbsp;bylo pět roků. Totiž, co&nbsp;já&nbsp;o&nbsp;něm vím? Zbavil jsem se&nbsp;ho, jak to&nbsp;šlo nejrychleji, a&nbsp;prakticky se&nbsp;s&nbsp;ním nevídám.</span></p>
          <p class="chunk" data-nb-ref-number="90" data-nb-words="241" data-nb-chars="1334"><span class="idea" data-nb-ref-number="93" id="idea93" data-nb-words="241" data-nb-chars="1334">Ani nemám v&nbsp;diáři telefon ústavu, kde je&nbsp;Kryštof internován (kousek od&nbsp;Brna, kdesi u&nbsp;Střelic), a&nbsp;musím ho&nbsp;hledat v&nbsp;zásuvce s&nbsp;doklady. Sedím tam v&nbsp;botách, které jsem si&nbsp;už&nbsp;pár dní nevyčistil, a&nbsp;teď se&nbsp;kus bláta odlepí a&nbsp;spadne na&nbsp;koberec, na&nbsp;ten koberec s&nbsp;dlouhým vlasem, který mi&nbsp;kdysi koupila Sára, abych při práci na&nbsp;své knize o&nbsp;soumraku moderního umění mohl bosýma nohama hladit tu&nbsp;jemnou srst pod stolem. Vytočím číslo, ale na&nbsp;druhé straně už&nbsp;není žádný ústav, ale obchod s&nbsp;levným textilem. Někdo z&nbsp;personálu je&nbsp;ovšem tak ochotný, že&nbsp;mi&nbsp;nadiktuje číslo jiného ústavu (v Brně-Komárově), kam chovance před půlrokem přestěhovali. Bez obtíží se&nbsp;tam dovolám a&nbsp;dovídám se, že&nbsp;Kryštof utekl a&nbsp;že bohužel dosud nemají ponětí, kde by&nbsp;mohl být. To&nbsp;mě&nbsp;vztekne a&nbsp;zeptám se, jaktože je&nbsp;vůbec nenapadlo dát mi&nbsp;o&nbsp;tom vědět, a&nbsp;vysvětlují mi, že&nbsp;se&nbsp;k&nbsp;tomu teď právě chystali a&nbsp;že kdybych, eh, já&nbsp;teď zrovna nevytočil jejich číslo, vytočili by, eh, teď právě oni moje. Čímž mě&nbsp;tedy vskutku vytočili, ale dřív než stačím něco pádného říct, vzpamatují se&nbsp;a&nbsp;přejdou do&nbsp;protiútoku a&nbsp;zaryjí se&nbsp;do&nbsp;mého otcovského svědomí jak krtek do&nbsp;macešek. Ale pak se&nbsp;přece jenom dohodneme na&nbsp;tom, že&nbsp;ihned, jakmile budou něco vědět, ozvou se&nbsp;mi. Pozorně se&nbsp;dívám, jak se&nbsp;mi&nbsp;z&nbsp;boty odlepí další příšlapek a&nbsp;ponoří se&nbsp;do&nbsp;vysokého vlasu koberce jak do&nbsp;Sargasového moře.</span></p>
          <p class="chunk" data-nb-ref-number="91" data-nb-words="63" data-nb-chars="379"><span class="idea" data-nb-ref-number="94" id="idea94" data-nb-words="63" data-nb-chars="379">Pokládám sluchátko a&nbsp;na lísteček napíšu prosbu Zlatovlásce, aby toho, co&nbsp;se&nbsp;jí&nbsp;představil jako Kryštof, už&nbsp;nevyhazovala, kdyby se&nbsp;znovu objevil, a&nbsp;usadila ho&nbsp;u&nbsp;mě v&nbsp;pokoji. Ale protože v&nbsp;tuhle hodinu Zlatovláska ještě obývá svou planetu snů (a má&nbsp;tam zrovna půlnoc), přišpendlím lístek nad kuchyňskou linku. Když budu mít štěstí, tak si&nbsp;ho&nbsp;přečte, až&nbsp;si&nbsp;bude připravovat snídani.</span></p>
        </section>
        <section>
          <p class="chunk" data-nb-ref-number="92" data-nb-words="52" data-nb-chars="304"><span class="idea" data-nb-ref-number="95" id="idea95" data-nb-words="52" data-nb-chars="304">Jdu podél Dětské nemocnice dolů do&nbsp;města. A&nbsp;v&nbsp;tuto chvíli, a&nbsp;mohl bych to&nbsp;odpřisáhnout, opravdu ještě nevím, kam vlastně mířím. A&nbsp;teprve když jsem prošel po&nbsp;Kolišti a&nbsp;pokračoval směrem k&nbsp;Hlavnímu nádraží, došlo mi, že&nbsp;právě tam bych se&nbsp;měl podívat. Tam obvykle hledali azyl běženci ze&nbsp;všelijakých ústavů.</span></p>
          <p class="chunk" data-nb-ref-number="93" data-nb-words="237" data-nb-chars="1419"><span class="idea" data-nb-ref-number="96" id="idea96" data-nb-words="237" data-nb-chars="1419">Sestoupil jsem do&nbsp;podchodu před nádražím, odkud se&nbsp;linula vůně z&nbsp;Asijského bistra a&nbsp;neslyšně tikaly tisíce levných náramkových hodinek, nasypaných do&nbsp;jedné z&nbsp;výloh jak naporcované rybí maso do&nbsp;obří kádě. Nikdy jsem těmhle místům nevěnoval příliš pozornosti, jenom jsem vždycky spěšně prošel a&nbsp;sotva vzal na&nbsp;vědomí i&nbsp;ty alabastrově bílé a&nbsp;asi tak metrové sochy Krista a&nbsp;Michelangelova Davida, kterým někdo navlékl křiklavě barevné šlajfky a&nbsp;postavil si&nbsp;je&nbsp;jak poutače před jeden z&nbsp;těch exotických krámků. A&nbsp;teď jsem se&nbsp;tam zastavil a&nbsp;rozhlédl. A&nbsp;okamžitě jsem zachytil pohledy těch, co&nbsp;tam měli, a&nbsp;každý svým způsobem, domovské právo. A&nbsp;velice zvláštní bylo, že&nbsp;když se&nbsp;na&nbsp;mě&nbsp;někdo z&nbsp;nich a&nbsp;třeba jen krátce podíval, měl jsem ihned pocit, že&nbsp;mě&nbsp;odkudsi znají, že&nbsp;mě&nbsp;všichni tady odkudsi moc dobře znají a&nbsp;že se&nbsp;jen ujišťují, že&nbsp;jsem to&nbsp;skutečně já. Jako kdybych jakýmsi způsobem odedávna přináležel, aniž jsem to&nbsp;kdy tušil, k&nbsp;tomuto podivnému národu bezdomovců a&nbsp;běženců, vietnamských a&nbsp;čínských obchodníčků, narkomanů, zlodějíčků a&nbsp;překupníků, kurev, prostitutů, pedofilů a&nbsp;HIV pozitivních, vyvržených a&nbsp;zavržených, k&nbsp;národu, s&nbsp;jehož viditelným cejchem se&nbsp;můj syn narodil, zatímco já&nbsp;ho&nbsp;neustále zapíral, Kryštofa i&nbsp;jeho národ, a&nbsp;teď poprvé (napadlo mě) jsem k&nbsp;nim přicházel jak svůj ke&nbsp;svým a&nbsp;oni mě&nbsp;přijali i&nbsp;nepřijali, hledíce na&nbsp;mě&nbsp;bez zášti, ale zrovna tak i&nbsp;bez účasti, a&nbsp;budu mít ještě příležitost pochopit proč.</span></p>
          <p class="chunk" data-nb-ref-number="94" data-nb-words="25" data-nb-chars="144"><span class="idea" data-nb-ref-number="97" id="idea97" data-nb-words="25" data-nb-chars="144">Co&nbsp;tady hledáte? řekl mi&nbsp;kdosi stroze, když jsem vstoupil z&nbsp;nádražního podchodu do&nbsp;dlouhé chodby se&nbsp;záchodky a&nbsp;nahlížel do&nbsp;dveří vpravo i&nbsp;vlevo.</span></p>
          <p class="chunk" data-nb-ref-number="95" data-nb-words="22" data-nb-chars="124"><span class="idea" data-nb-ref-number="98" id="idea98" data-nb-words="22" data-nb-chars="124">Ale vždyť je&nbsp;to&nbsp;profesor, ty&nbsp;pičusi! Buďte vítán, pane profesore! řekl rychle někdo druhý a&nbsp;odstrčil mi&nbsp;toho prvého z&nbsp;cesty.</span></p>
          <p class="chunk" data-nb-ref-number="96" data-nb-words="3" data-nb-chars="12"><span class="idea" data-nb-ref-number="99" id="idea99" data-nb-words="3" data-nb-chars="12">Vy&nbsp;mě&nbsp;znáte?</span></p>
          <p class="chunk" data-nb-ref-number="97" data-nb-words="37" data-nb-chars="222"><span class="idea" data-nb-ref-number="100" id="idea100" data-nb-words="37" data-nb-chars="222">Budete se&nbsp;divit, ale tady vás zná každej. Jenom tady agent Mulder je&nbsp;natvrdlej a&nbsp;zapomněl, že&nbsp;vás zná. Já&nbsp;jsem agentka Scullyová, vaše velká obdivovatelka, představil se&nbsp;mi&nbsp;a&nbsp;sladce zamrkal zlatými víčky s&nbsp;dlouhými řasami.</span></p>
          <p class="chunk" data-nb-ref-number="98" data-nb-words="6" data-nb-chars="32"><span class="idea" data-nb-ref-number="101" id="idea101" data-nb-words="6" data-nb-chars="32">Mohl bych vědět, odkud mě&nbsp;znáte?</span></p>
          <p class="chunk" data-nb-ref-number="99" data-nb-words="5" data-nb-chars="22"><span class="idea" data-nb-ref-number="102" id="idea102" data-nb-words="5" data-nb-chars="22">To&nbsp;by&nbsp;se&nbsp;vám nelíbilo.</span></p>
          <p class="chunk" data-nb-ref-number="100" data-nb-words="13" data-nb-chars="58"><span class="idea" data-nb-ref-number="103" id="idea103" data-nb-words="13" data-nb-chars="58">A&nbsp;co kdybyste nechal na&nbsp;mně, co&nbsp;se&nbsp;mi&nbsp;bude a&nbsp;nebude líbit?</span></p>
          <p class="chunk" data-nb-ref-number="101" data-nb-words="37" data-nb-chars="217"><span class="idea" data-nb-ref-number="104" id="idea104" data-nb-words="37" data-nb-chars="217">Profesore, profesore, nebuďte protivnej, to&nbsp;by&nbsp;vás nikdo neměl rád! a&nbsp;udělal na&nbsp;mě&nbsp;líbezný cukrblik a&nbsp;potřásl hlavou, až&nbsp;zazvonily tisíce drobných zvonečků v&nbsp;jeho košaté paruce. Tak a&nbsp;teď si&nbsp;povězme, co&nbsp;byste si&nbsp;přál?</span></p>
          <p class="chunk" data-nb-ref-number="102" data-nb-words="144" data-nb-chars="817"><span class="idea" data-nb-ref-number="105" id="idea105" data-nb-words="144" data-nb-chars="817">Byl jsem v&nbsp;rozpacích, a&nbsp;není se&nbsp;čemu divit, jestli mám v&nbsp;téhle situaci a&nbsp;po tomhle individuu vůbec něco chtít, ale pak jsem přece jenom vytáhl Kryštofovu fotografii. Podíval se&nbsp;na&nbsp;ni&nbsp;a&nbsp;zeptal se&nbsp;mě, jestli třeba vím, že&nbsp;ani kuře zadarmo nehrabe, tím méně agentka Scullyová. Rozumím, kývl jsem a&nbsp;zajímalo mě, kolik za&nbsp;tu&nbsp;informaci bude chtít. Mlsně se&nbsp;olízl nad mou peněženkou, ale ihned mu&nbsp;zas pohasl očí žár a&nbsp;přiznal, že&nbsp;v&nbsp;téhle věci budu muset jednat přímo se&nbsp;scenáristou. Ničemu jsem nerozuměl, ale agentka Scullyová už&nbsp;šel k&nbsp;jedněm z&nbsp;těch záchodových dveří a&nbsp;ze schránky ve&nbsp;zdi vylovil drobné telefonní sluchátko: Je&nbsp;tady profesor. Ten od&nbsp;Zlatovlásky. Vyděsil jsem se. Takže oni mě&nbsp;skutečně znali. A&nbsp;znali i&nbsp;Zlatovlásku. Ale to&nbsp;už&nbsp;otevřel záchodové dveře a&nbsp;přidržel mi&nbsp;je: Tudy račte. Tady se&nbsp;jde za&nbsp;scenáristou.</span></p>
          <p class="chunk" data-nb-ref-number="103" data-nb-words="134" data-nb-chars="816"><span class="idea" data-nb-ref-number="106" id="idea106" data-nb-words="134" data-nb-chars="816">Byla to&nbsp;ta&nbsp;nejsmradlavější záchodová kabinka, nikdy jsem neviděl nic tak hnusnýho, ale pohotový transvestit, který četl mé&nbsp;myšlenky, se&nbsp;mi&nbsp;vysmál: Hovno víte o&nbsp;světě! A&nbsp;ten smrad tady, to&nbsp;je&nbsp;bezpečnostní opatření, aby sem nikdo nelezl. Chrání to&nbsp;cestu ke&nbsp;scenáristovi líp než sedmihlavý drak. A&nbsp;vylovil z&nbsp;kapsy balíček papírových kapesníčků a&nbsp;pečlivě si&nbsp;ovinul dva prsty a&nbsp;spustil je&nbsp;do&nbsp;záchodové mísy, kde cosi stiskl, a&nbsp;zeď vpravo se&nbsp;rozestoupila jak z&nbsp;chomáčů mlhy a&nbsp;objevilo se&nbsp;spirálovité schodiště, po&nbsp;němž jsme se&nbsp;jali stoupat. I&nbsp;zašuměla hned klimatizace a&nbsp;v&nbsp;mžiku tam bylo jak ve&nbsp;svěží náruči lesa a&nbsp;stoupali jsme vytrvale nahoru a&nbsp;zatím jsem viděl jenom šneka schodiště, slyšel zvonění transvestitovy paruky a&nbsp;vzadu občas ucítil štulec, ruku, která mě&nbsp;prudce popostrčila, kdykoliv jsem zaváhal při výstupu.</span></p>
          <p class="chunk" data-nb-ref-number="104" data-nb-words="67" data-nb-chars="425"><span class="idea" data-nb-ref-number="107" id="idea107" data-nb-words="67" data-nb-chars="425">Zdálo se&nbsp;mi, že&nbsp;stoupáme nekonečně dlouho, ale to&nbsp;bylo zajisté tím klaustrofobickým prostorem, připadal jsem si&nbsp;jako protahovaný dlouhým, úzkým komínem. A&nbsp;nedovedl jsem si&nbsp;taky představit, kudy vlastně jdeme, kudy šplháme z&nbsp;nádražního suterénu, ale nejspíš jsme prostoupali nějakým dutým sloupem v&nbsp;nádražní hale a&nbsp;ve chvíli, kdy jsem měl pocit, že&nbsp;už&nbsp;dávno musíme být na&nbsp;střeše Hlavního nádraží, uviděl jsem před sebou dveře.</span></p>
          <p class="chunk" data-nb-ref-number="105" data-nb-words="29" data-nb-chars="180"><span class="idea" data-nb-ref-number="108" id="idea108" data-nb-words="29" data-nb-chars="180">Nějaký čas jsem tam přitróble stál. Ale když jsem se&nbsp;ohlédl, můj průvodce už&nbsp;zmizel. Zůstal jsem na&nbsp;konci schodišťové spirály sám. Jak nešťasný Wittgenstein na&nbsp;konci vší filozofie.</span></p>
        </section>
        <section>
          <p class="chunk" data-nb-ref-number="106" data-nb-words="16" data-nb-chars="96"><span class="idea" data-nb-ref-number="109" id="idea109" data-nb-words="16" data-nb-chars="96">A&nbsp;pak se&nbsp;dveře prudce otevřely. Chválabohu dovnitř, jinak by&nbsp;mě&nbsp;smetly zpátky do&nbsp;víru schodiště.</span></p>
          <p class="chunk" data-nb-ref-number="107" data-nb-words="18" data-nb-chars="106"><span class="idea" data-nb-ref-number="110" id="idea110" data-nb-words="18" data-nb-chars="106">Vítám tě, Šebestiáne. Ale to&nbsp;víš, medvídku, že&nbsp;se&nbsp;známe! No&nbsp;tak, nikam nespěchej, tady už&nbsp;nemusíš spěchat.</span></p>
          <p class="chunk" data-nb-ref-number="108" data-nb-words="98" data-nb-chars="607"><span class="idea" data-nb-ref-number="111" id="idea111" data-nb-words="98" data-nb-chars="607">Ihned jsem pochopil, že&nbsp;je&nbsp;to&nbsp;ten, o&nbsp;němž transvestit mluvil jako o&nbsp;scenáristovi. (A&nbsp;dovolím si&nbsp;ho&nbsp;aspoň rámcově přestavit: baňatá figura s&nbsp;mocným podbradkem a&nbsp;syslovitými vaky, něco mezi dogou, vepřem a&nbsp;býkem. A&nbsp;stále chodil přikrčený, jako kdyby se&nbsp;chystal každou chvíli vyrazit, jako kdyby stále slyšel křik řezníků a&nbsp;matadorů.) Zavedl mě&nbsp;do&nbsp;místnosti kulaté jak krabice od&nbsp;karlovarských oplatků, ale přece jenom o&nbsp;něco větší. Stálo tam osm stolků s&nbsp;počítači. A&nbsp;přímo naproti jsem uviděl okénko jak z&nbsp;ponorky a&nbsp;jím střechu Hlavního nádraží a&nbsp;zezadu část železničářského loga, obrovského okřídleného kola.</span></p>
          <p class="chunk" data-nb-ref-number="109" data-nb-words="71" data-nb-chars="406"><span class="idea" data-nb-ref-number="112" id="idea112" data-nb-words="71" data-nb-chars="406">Já&nbsp;sám jsem přísný abstinent, ale když budeš chtít na&nbsp;naše šťastné setkání připít, poruším tvrdé prohibiční zákony, co&nbsp;zde vládnou. Ale když jsem odmítl skleničku, souhlasně zahýkal a&nbsp;postavil přede mě&nbsp;mísu chipsů, a&nbsp;aby mě&nbsp;povzbudil, sám si&nbsp;nabral a&nbsp;hodil do&nbsp;úst tak obrovskou dávku, až&nbsp;mu&nbsp;oči lezly z&nbsp;důlků. A&nbsp;v&nbsp;té chvíli jsem si&nbsp;troufl vylovit Kryštofovu fotografii a&nbsp;nastavit ji&nbsp;těm koulejícím se&nbsp;očím.</span></p>
          <p class="chunk" data-nb-ref-number="110" data-nb-words="123" data-nb-chars="688"><span class="idea" data-nb-ref-number="113" id="idea113" data-nb-words="123" data-nb-chars="688">Napřed nic neřekl a&nbsp;nechal ještě chvíli pracovat čelisti. A&nbsp;pak mi&nbsp;položil ruku na&nbsp;rameno a&nbsp;bolestivě stiskl: To&nbsp;je&nbsp;tvůj syn, že&nbsp;je&nbsp;to&nbsp;tak? Ani jeho mongoloidní rysy nezakryly tak zřetelnou rodovou podobu. A&nbsp;dovedu si&nbsp;představit, že&nbsp;je&nbsp;to&nbsp;velké neštěstí mít takového syna! Proč se&nbsp;to&nbsp;stalo právě mě? ptáš se, a&nbsp;ten strašlivý pocit viny, který tě&nbsp;zasáhne, kdykoliv na&nbsp;něho jen pohlédneš! Čeho jsem se&nbsp;dopustil, že&nbsp;jsem tak surově potrestán? Za&nbsp;co&nbsp;platím takovým mongoloidním dítětem? To&nbsp;je&nbsp;otázek, viď, Šebestiáne, a&nbsp;všecky bez odpovědi! A&nbsp;tak dáš svého syna co&nbsp;nejrychleji z&nbsp;domu. Jen ho&nbsp;nemít pořád na&nbsp;očích, že. Ale tím si&nbsp;pocit viny neumenšíš. Pocit viny se&nbsp;nedá zavřít do&nbsp;ústavu, viď.</span></p>
          <p class="chunk" data-nb-ref-number="111" data-nb-words="34" data-nb-chars="197"><span class="idea" data-nb-ref-number="114" id="idea114" data-nb-words="34" data-nb-chars="197">Vyškubl jsem se&nbsp;mu&nbsp;a&nbsp;zamířil zpátky ke&nbsp;dveřím. Lekl se. Počkej, neutíkej, prosím! Moc se&nbsp;omlouvám, Šebestiáne. Řeknu ti, kde na­jdeš svého syna! A&nbsp;nebudu za&nbsp;to&nbsp;nic chtít, přísahám. Totiž skoro nic.</span></p>
          <p class="chunk" data-nb-ref-number="112" data-nb-words="63" data-nb-chars="320"><span class="idea" data-nb-ref-number="115" id="idea115" data-nb-words="63" data-nb-chars="320">Díval jsem se&nbsp;na&nbsp;něho a&nbsp;bylo mi&nbsp;teď už&nbsp;jasné, že&nbsp;je&nbsp;to&nbsp;šílenec. Jak jsem o&nbsp;tom mohl jen okamžik pochybovat! A&nbsp;tak jsem jen čekal, že&nbsp;bude teď po&nbsp;mně chtít něco zrůdného, něco opravdu šíleného. Ale jak se&nbsp;pak ukázalo, byl to&nbsp;sice skutečný šílenec, ale trochu jiného zrna. Takže je&nbsp;na&nbsp;čase, abych vše uvedl na&nbsp;pravou míru.</span></p>
          <p class="chunk" data-nb-ref-number="113" data-nb-words="99" data-nb-chars="594"><span class="idea" data-nb-ref-number="116" id="idea116" data-nb-words="99" data-nb-chars="594">V&nbsp;místnosti bylo, jak už&nbsp;jsem zmínil, osm psacích stolků s&nbsp;osmi počítači a&nbsp;scenárista byl televizní scenárista a&nbsp;pracoval zde zaráz na&nbsp;osmi televizních seriálech. A&nbsp;dny trávil tak, že&nbsp;přebíhal od&nbsp;jednoho stolu ke&nbsp;druhému, jako by&nbsp;hrál takovou simultánní partii. Na&nbsp;každém počítači vždy napsal epizodu z&nbsp;jednoho seriálu a&nbsp;přemístil se&nbsp;zas k&nbsp;epizodě z&nbsp;dalšího a&nbsp;tak v&nbsp;jednom kuse poposedával. Ale proč, ptáte se, nepsal všech osm seriálů na&nbsp;jediném počítači? Protože mu&nbsp;šlo právě o&nbsp;ten simultánní běh dokola po&nbsp;místnosti, to&nbsp;ho&nbsp;hecovalo a&nbsp;udržovalo v&nbsp;nepřetržitém chodu jeho obludnou pracovitost!</span></p>
          <p class="chunk" data-nb-ref-number="114" data-nb-words="44" data-nb-chars="270"><span class="idea" data-nb-ref-number="117" id="idea117" data-nb-words="44" data-nb-chars="270">Scénáře měly rozdílnou délku a&nbsp;byly v&nbsp;rozličném stadiu rozpracovanosti, takže jakmile byl některý z&nbsp;nich ukončen, nastoupil na&nbsp;uvolněný počítač ihned zas další, a&nbsp;každého dne se&nbsp;nějaký načínal a&nbsp;jiný končil a&nbsp;všechny přitom stále běžely vedle sebe jak koně na&nbsp;dostizích.</span></p>
          <p class="chunk" data-nb-ref-number="115" data-nb-words="99" data-nb-chars="619"><span class="idea" data-nb-ref-number="118" id="idea118" data-nb-words="99" data-nb-chars="619">Celá místnost byla obložena regály se&nbsp;svazky už&nbsp;hotových scénářů a&nbsp;s&nbsp;počítačovými disketami. Všechno to&nbsp;ovšem mělo, jak jsem rychle pochopil, jednu maličkou závadu, a&nbsp;sice, že&nbsp;žádný scenáristův scénář nikdy žádná televize nerealizovala, žádný jeho seriál se&nbsp;nikdy nevysílal. Nabídnuté scénáře mu&nbsp;obratem vraceli a&nbsp;v&nbsp;poslední době se&nbsp;už&nbsp;ani nenamáhali přečíst si&nbsp;z&nbsp;nich jedinou stránku. Sám o&nbsp;tom řekl: Jsem na&nbsp;tom mnohem hůře, nesrovnatelně hůř než Salman Rushdie! Vždyť fatva, co&nbsp;nad ním ustavili, postihuje jen jeho smrtelné tělo, nemůžou víc, než ho&nbsp;zabít. Kdežto moje nesmrtelné dílo se, pohleďte, nesmí ani zrodit…</span></p>
          <p class="chunk" data-nb-ref-number="116" data-nb-words="140" data-nb-chars="832"><span class="idea" data-nb-ref-number="119" id="idea119" data-nb-words="140" data-nb-chars="832">Žiju jen svým dílem, Šebestiáne, a&nbsp;nemám jiných vášní, zálib a&nbsp;neřestí, tak mě&nbsp;mé&nbsp;dílo stravuje. Každá minuta mého života patří jen příběhům, kterými plním své televizní seriály, a&nbsp;všechna skutečnost, co&nbsp;mě&nbsp;kdy obklopovala, a&nbsp;celý svět, Šebestiáne, je&nbsp;mi&nbsp;jen materiálem pro mé&nbsp;scénáře. Nikdy neopouštím tuhle místnost, kterou jsem nasytil svými sny, a&nbsp;ty se&nbsp;zde tísní, vrážejí do&nbsp;sebe a&nbsp;prostupují se. Každý den se&nbsp;probouzím do&nbsp;nějaké své postavy a&nbsp;křičím její bolestí a&nbsp;dusím se&nbsp;jejími zvratky. Tahle místnost je&nbsp;centrálou vesmíru, nepřetržitě sleduju, co&nbsp;se&nbsp;kde šustne, a&nbsp;ihned to&nbsp;proměňuju v&nbsp;tělo a&nbsp;krev svých seriálů. Tak je&nbsp;to, Šebestiáne, jsem tisícerými nitkami propojen se&nbsp;světem tam venku a&nbsp;ty nitky tvoří veliký nevod, obrovskou síť, kterou sem vtahuju spousty všeho, co&nbsp;se&nbsp;mrská a&nbsp;třpytí a&nbsp;páchne rybinou snů, Šebestiáne…</span></p>
          <p class="chunk" data-nb-ref-number="117" data-nb-words="159" data-nb-chars="978"><span class="idea" data-nb-ref-number="120" id="idea120" data-nb-words="159" data-nb-chars="978">Rychle mi&nbsp;docházelo, že&nbsp;jsem se&nbsp;setkal se&nbsp;svrchovaným vládcem toho nejobludnějšího světa těch nejobludnějších televizních románů, které už&nbsp;zítra zaplaví všechno od&nbsp;obzoru k&nbsp;obzoru. A&nbsp;stačilo mi&nbsp;jenom jeden ze&nbsp;scenáristových scénářů nepatrně otevřít a&nbsp;nepatrně se&nbsp;začíst, abych ihned pochopil, co&nbsp;že&nbsp;to&nbsp;mám před sebou a&nbsp;co že&nbsp;tu&nbsp;scenárista bez oddechu a&nbsp;pořád dál plodí. Vždyť neměl špetku talentu a&nbsp;nevěděl vůbec nic o&nbsp;literárním řemesle, ale právě on&nbsp;a&nbsp;teprve on&nbsp;skutečnost světa radikálně promění (dosud televizní scenáristé svět jen zobrazovali, a&nbsp;on přichází, aby ho&nbsp;změnil!), a&nbsp;jestliže ještě dneska zůstávala ta&nbsp;nejradikálnější podoba uzamčena tady v&nbsp;téhle piksle na&nbsp;střeše Hlavního nádraží, nepochyboval jsem, že&nbsp;už&nbsp;zítra, ale nejpozději pozítří vyvalí se&nbsp;jeho sny v&nbsp;několika vzedmutých vlnách… A&nbsp;fascinovalo mě, že&nbsp;scenárista o&nbsp;tom, zdá se, ještě nemá tušení. A&nbsp;jen já, který jsem občas obdařen zlou jasnozřivostí, jsem teď věděl, že&nbsp;právě on&nbsp;a&nbsp;pouze on&nbsp;je&nbsp;z&nbsp;vyvolených.</span></p>
          <p class="chunk" data-nb-ref-number="118" data-nb-words="15" data-nb-chars="100"><span class="idea" data-nb-ref-number="121" id="idea121" data-nb-words="15" data-nb-chars="100">Pozorně sledoval můj obličej a&nbsp;pozorně sledoval mé&nbsp;oči pohybující se&nbsp;po&nbsp;řádkách televizního scénáře.</span></p>
          <p class="chunk" data-nb-ref-number="119" data-nb-words="2" data-nb-chars="7"><span class="idea" data-nb-ref-number="122" id="idea122" data-nb-words="2" data-nb-chars="7">Tak co?</span></p>
          <p class="chunk" data-nb-ref-number="120" data-nb-words="16" data-nb-chars="87"><span class="idea" data-nb-ref-number="123" id="idea123" data-nb-words="16" data-nb-chars="87">Nic, bránil jsem se. Přečetl jsem jedinou stránku a&nbsp;z&nbsp;jedné stránky se&nbsp;nedá nic poznat.</span></p>
          <p class="chunk" data-nb-ref-number="121" data-nb-words="33" data-nb-chars="186"><span class="idea" data-nb-ref-number="124" id="idea124" data-nb-words="33" data-nb-chars="186">A&nbsp;co kdybys byl té&nbsp;lásky a&nbsp;přečetl si&nbsp;ještě druhou i&nbsp;třetí? Přečti si&nbsp;jich prostě tolik, kolik budeš potřebovat! A&nbsp;není to&nbsp;báječný nápad, abys jich přečetl tolik, kolik budeš potřebovat?</span></p>
          <p class="chunk" data-nb-ref-number="122" data-nb-words="19" data-nb-chars="121"><span class="idea" data-nb-ref-number="125" id="idea125" data-nb-words="19" data-nb-chars="121">Jenže můj názor je&nbsp;stejně naprosto k&nbsp;ničemu, protože televizním scénářům nerozumím a&nbsp;o&nbsp;literatuře si&nbsp;netroufám nic vědět.</span></p>
          <p class="chunk" data-nb-ref-number="123" data-nb-words="75" data-nb-chars="450"><span class="idea" data-nb-ref-number="126" id="idea126" data-nb-words="75" data-nb-chars="450">Dál na&nbsp;mě&nbsp;hleděl a&nbsp;pokoušel se&nbsp;vysmejčit každý kout mé&nbsp;duše. Neměl jsem tušení, co&nbsp;se&nbsp;v&nbsp;příštích vteřinách stane, ale věděl jsem, že&nbsp;to&nbsp;bude něco katastrofálního, protože ta&nbsp;hora bobtnajícího masa, osázená párem zlých očí, se&nbsp;nahrbila a&nbsp;sklonila býčí hlavu. Málem jsem vykřikl nahlas: Tak pojď, tak udeř, Mínótaure!! Ale nemusel bych to&nbsp;opakovat dvakrát. V&nbsp;Mínótaurově tlamě se&nbsp;zvedl a&nbsp;obrátil obrovský jazyk, jako když se&nbsp;přesype halda růžové hlíny.</span></p>
          <p class="chunk" data-nb-ref-number="124" data-nb-words="12" data-nb-chars="71"><span class="idea" data-nb-ref-number="127" id="idea127" data-nb-words="12" data-nb-chars="71">Zvláštní je, usmál se, že&nbsp;tě&nbsp;vůbec nezajímá, odkud tě&nbsp;znám, Šebestiáne.</span></p>
          <p class="chunk" data-nb-ref-number="125" data-nb-words="6" data-nb-chars="28"><span class="idea" data-nb-ref-number="128" id="idea128" data-nb-words="6" data-nb-chars="28">Mýlíte se. Moc mě&nbsp;to&nbsp;zajímá.</span></p>
          <p class="chunk" data-nb-ref-number="126" data-nb-words="302" data-nb-chars="1748"><span class="idea" data-nb-ref-number="129" id="idea129" data-nb-words="302" data-nb-chars="1748">Moc, říkáš? Rozhlédl se&nbsp;po&nbsp;místnosti a&nbsp;šel k&nbsp;jednomu ze&nbsp;stolků a&nbsp;vytáhl jednu ze&nbsp;zásuvek a&nbsp;z&nbsp;ní velikou svatební fotografii. Stál jsem na&nbsp;schodišti chrámu svatého Michala a&nbsp;držel v&nbsp;náruči Zlatovlásku, tenkrát ještě tak plný sil, štěstí a&nbsp;nadějí. Byla to&nbsp;zvětšenina fotografie, kterou mám ve&nbsp;svém pokoji na&nbsp;psacím stole. Škublo to&nbsp;se&nbsp;mnou, ale dřív než jsem stačil něco říct, pokračoval: Nevloupal jsem se&nbsp;k&nbsp;tobě, přece víš, že&nbsp;Mínótauros nikdy neopouští svůj dům. Fotografii mi&nbsp;okopírovali, zvětšili a&nbsp;donesli mí&nbsp;přátelé. Ale pozor, taky oni se&nbsp;k&nbsp;tobě nevloupali. Nemají toho zapotřebí. Jsou tam všichni denními hosty. Jakmile zvedneš kotvy, jakmile vytáhneš paty, tvůj hobit Miloš je&nbsp;všecky svolává, celé brněnské nádraží, všechny zdejší bezdomovce a&nbsp;běžence, celou armádu feťáků a&nbsp;žebráků, obchodníčků a&nbsp;překupníčků, svolává je&nbsp;telefonními zvonky i&nbsp;kravskými zvonci a&nbsp;táhnou do&nbsp;Černých Polí, táhnou na&nbsp;Durďákovu ulici a&nbsp;oj, píchají tam tvou Zlatovlásku a&nbsp;pak mi&nbsp;tady o&nbsp;tom povídají. A&nbsp;když se&nbsp;dozvědí od&nbsp;Miloše, že&nbsp;se&nbsp;hned zas vrátíš, protože sis jen odskočil pro prádlo do&nbsp;čistírny, tak to&nbsp;je&nbsp;pak jen taková šup šup rychlovka a&nbsp;už zas mažou, abys je&nbsp;tam nechytil. Ale když naopak mají dost času, tak si&nbsp;to&nbsp;teprve pořádně vychutnají a&nbsp;Zlatovláska jim napřed něco milého uvaří a&nbsp;upeče a&nbsp;usmaží a&nbsp;všichni se&nbsp;tam rozesadí ke&nbsp;všem tvým stolům a&nbsp;jen si&nbsp;tak povídají, žvatlají a&nbsp;štěbetají a&nbsp;pojídají a&nbsp;popíjejí a&nbsp;cpou se&nbsp;a&nbsp;chlemtají a&nbsp;teprve pak převrhnou stoly a&nbsp;převrhnou Zlatovlásku a&nbsp;ta radostně kvičí jak podřezávaný pašík, až&nbsp;si&nbsp;musím i&nbsp;tady uši ucpávat. Ale potom zase, a&nbsp;to je, Šebestiáne, taky třeba o&nbsp;nich říct, potom dlouho a&nbsp;pečlivě uklízejí, oj, jak ti&nbsp;umí uklízet, když přijde na&nbsp;věc, jako když mravenečci v&nbsp;trávě rozsypané perly sbírají…</span></p>
          <p class="chunk" data-nb-ref-number="127" data-nb-words="46" data-nb-chars="318"><span class="idea" data-nb-ref-number="130" id="idea130" data-nb-words="46" data-nb-chars="318">(Takže takhle je&nbsp;to, kromě Zlatovlásčiných návštěv, o&nbsp;nichž jsem věděl, kromě těch fajnových mládenečků z&nbsp;nejlepších rodin byli u&nbsp;mě častými hosty i&nbsp;tihle nájemníci z&nbsp;nádražního suterénu, ti&nbsp;všichni, co&nbsp;odváděli Mínótaurovi desátky, pasažéři ztroskotaných lodí života, žoldáci soumraku a&nbsp;výsadky z&nbsp;kosmických smetišť.)</span></p>
          <p class="chunk" data-nb-ref-number="128" data-nb-words="242" data-nb-chars="1331"><span class="idea" data-nb-ref-number="131" id="idea131" data-nb-words="242" data-nb-chars="1331">Ale posaď se&nbsp;přece, Šebestiáne, takové zprávy se&nbsp;lépe přijímají vsedě. A&nbsp;především bys měl vědět, že&nbsp;Miloše jsme ti&nbsp;přihráli my, to&nbsp;z&nbsp;našeho návodu si&nbsp;vybral tebe. A&nbsp;zrovna tak Zlatovláska! Ti&nbsp;dva se&nbsp;znali, dřív než sis je&nbsp;přivedl domů, a&nbsp;jen pro tvé potěšení sehráli, vzpomínáš si, scénu prvního setkání v&nbsp;koupelně, Miloš jak Komenský a&nbsp;Zlatovláska jako žena s&nbsp;berlou, promiň, chci říct Corotova Žena s&nbsp;perlou, a&nbsp;jen pro tvůj plezír dál hrají vzájemnou zášť a&nbsp;výbuchy vzteku. Zlatovláska pochází z&nbsp;našeho středu, je&nbsp;jednou z&nbsp;nás, tady se&nbsp;narodila a&nbsp;vyrostla a&nbsp;to my&nbsp;jsme si&nbsp;s&nbsp;ní hráli jak s&nbsp;panenkou, a&nbsp;když si&nbsp;tě&nbsp;vyvolila, bylo to&nbsp;s&nbsp;naším požehnáním, a&nbsp;to my&nbsp;jsme byli vždycky poblíž a&nbsp;byli jsme i&nbsp;v&nbsp;tmavých uniformách svatebčanů, docela lidsky šťastni, že&nbsp;naše Zlatovláska si&nbsp;bere pana profesora, moc jsme jí&nbsp;to&nbsp;přáli a&nbsp;předem jsme si&nbsp;taky běželi prohlédnout tvůj domek a&nbsp;rozhodli, že&nbsp;se&nbsp;nám bude líbit, a&nbsp;slyšíš, Šebestiáne, taky já&nbsp;jsem si&nbsp;prohlédl tvůj domek, tož aspoň jejich očima, očima kapsářů, prostitutů a&nbsp;kurev, dlouho mi&nbsp;tady o&nbsp;něm povídali, podrobně mi&nbsp;tvůj domek popsali, takže bych mohl z&nbsp;fleku jít a&nbsp;vypustit ti&nbsp;ho&nbsp;jak vanu a&nbsp;na jeho místě by&nbsp;teď už&nbsp;jen bublal klokotavý odpad. Tak je&nbsp;to, drahý Šebestiáne, tvá žena je&nbsp;kurva všech kurev, kurví sultánka, kurví papežka, pičí Kleopatra, a&nbsp;ty jediný to&nbsp;ještě nevíš&nbsp;–</span></p>
          <p class="chunk" data-nb-ref-number="129" data-nb-words="44" data-nb-chars="276"><span class="idea" data-nb-ref-number="132" id="idea132" data-nb-words="44" data-nb-chars="276">I&nbsp;usoudil jsem, že&nbsp;nemusím zas všechno poslouchat, a&nbsp;aniž bych se&nbsp;nějak dojemně rozloučil, prostě jsem se&nbsp;rozběhl ke&nbsp;dveřím a&nbsp;za Mínótaurova křiku seběhl po&nbsp;šnekovitém schodišti a&nbsp;proletěl smradlavou místnůstkou a&nbsp;náš přítel Kerberos alias agentka Scullyová za&nbsp;mnou jen zíral.</span></p>
        </section>
        <section>
          <p class="chunk" data-nb-ref-number="130" data-nb-words="21" data-nb-chars="120"><span class="idea" data-nb-ref-number="133" id="idea133" data-nb-words="21" data-nb-chars="120">Proběhl jsem podchodem a&nbsp;nikdo se&nbsp;mě&nbsp;nepokoušel zadržet a&nbsp;vyjel jsem eskalátorem na&nbsp;světlo boží a&nbsp;nikoho neměl v&nbsp;patách.</span></p>
          <p class="chunk" data-nb-ref-number="131" data-nb-words="190" data-nb-chars="1210"><span class="idea" data-nb-ref-number="134" id="idea134" data-nb-words="190" data-nb-chars="1210">A&nbsp;stál jsem tam dlouho a&nbsp;váhal, kterým směrem se&nbsp;obrátit. Jistě, měl bych dál hledat Kryštofa, ale poslední špetka vůle ze&nbsp;mě&nbsp;vyprchala. Ale necítil jsem ani touhu vrátit se&nbsp;domů. To&nbsp;snad nemusím vysvětlovat. Teď, když jsem věděl, že&nbsp;většina z&nbsp;těch cizopasníků žijících v&nbsp;útrobách nádražního suterénu můj domov důvěrně zná a&nbsp;nejspíš ho&nbsp;mají přečtenej a&nbsp;jeden po&nbsp;druhém vsunuli prstíky do&nbsp;mé&nbsp;nevěsty jak do&nbsp;kropenky se&nbsp;svěcenou vodou! A&nbsp;kdybych se&nbsp;v&nbsp;nádražním podchodu pořádně rozkoukal, určitě bych tam uviděl rozmanité doplňky ze&nbsp;svého šatníku a&nbsp;desítky drobností, které jsem v&nbsp;poslední době nevysvětlitelně postrádal (přesně tak, přece ty&nbsp;kravaty na&nbsp;alabastrových soškách Krista a&nbsp;Michelangelova Davida! a&nbsp;teď si&nbsp;vzpomínám, jak jsem se&nbsp;předevčírem zbytečně rozhlížel po&nbsp;harmoniu, které stávalo v&nbsp;mém pokoji vedle knihovny, nevíš, Zlatovlásko, co&nbsp;se&nbsp;stalo s&nbsp;harmoniem po&nbsp;kmotříčkovi Zouharovi? ale, buldočku, cožpak jsi zapomněl? dali jsme ho&nbsp;přece panu faráři z&nbsp;Roští do&nbsp;jeho nového postmoderního kostelíčka, a&nbsp;buldoček, totiž já, stojí zmaten a&nbsp;pokouší se&nbsp;rozpomenout), všecky ty&nbsp;suvenýry, které si&nbsp;mí&nbsp;návštěvníci postupně odnosili z&nbsp;mého domova a&nbsp;šikovně rozptýlili v&nbsp;prostorném podsvětí nádražního paláce.</span></p>
          <p class="chunk" data-nb-ref-number="132" data-nb-words="130" data-nb-chars="723"><span class="idea" data-nb-ref-number="135" id="idea135" data-nb-words="130" data-nb-chars="723">A&nbsp;jak bych teď potřeboval mluvit se&nbsp;Sárou, jež mi&nbsp;v&nbsp;časech nečasech bývala útočištěm, bývala mi&nbsp;Sárou spárou, do&nbsp;níž jsem si&nbsp;zalezl, hnípal si&nbsp;tam a&nbsp;hojil se. Ale když jsem ji&nbsp;po&nbsp;sblížení se&nbsp;Zlatovláskou tak surově odmrštil, neměl jsem teď nárok se&nbsp;k&nbsp;ní přiblížit. A&nbsp;uvědomil jsem si, že&nbsp;vlastně nemám přítele. Snad jím kdysi byl Adam Obkročník, s&nbsp;kterým jsem se&nbsp;dobře znal ještě za&nbsp;studentských časů, ale při jeho pohřbu na&nbsp;počátku devadesátých let mi&nbsp;došlo, že&nbsp;jsem se&nbsp;mu&nbsp;skoro dvacet roků úspěšně vyhýbal, jen abych do&nbsp;něčeho nevletěl. Byl jsem sice v&nbsp;těch dobách stejně jako Adam všude nežádoucí a&nbsp;odevšad vyhozený, ale přesto jsem se&nbsp;pořád ještě obával, že&nbsp;bych se&nbsp;mohl stát ještě víc nežádoucím a&nbsp;ještě víc vyhozeným.</span></p>
          <p class="chunk" data-nb-ref-number="133" data-nb-words="57" data-nb-chars="315"><span class="idea" data-nb-ref-number="136" id="idea136" data-nb-words="57" data-nb-chars="315">A&nbsp;pak jsem si&nbsp;konečně vzpomněl, kam jsem původně šel, kam jsem měl namířeno, než Miloš začal bušit lžičkou do&nbsp;okenní tabule a&nbsp;než jsem se&nbsp;dozvěděl o&nbsp;Kryštofově návštěvě. Původně jsem měl schůzku s&nbsp;Davidem. Ale nebyli jsme domluveni na&nbsp;žádné určité hodině, jsem celej den doma, stav se, kdy se&nbsp;ti&nbsp;to&nbsp;hodí, a&nbsp;zavěsil.</span></p>
          <p class="chunk" data-nb-ref-number="134" data-nb-words="182" data-nb-chars="1052"><span class="idea" data-nb-ref-number="137" id="idea137" data-nb-words="182" data-nb-chars="1052">David je&nbsp;psycholog umění, stoupenec gestaltické koncepce, ale pokud vím, nikdy se&nbsp;neuzavíral před nějakou jinou zkušeností: tvarová psychologie mu&nbsp;nebyla ideologií, naopak, otvírala ho&nbsp;každému dalšímu hledání. V&nbsp;devadesátých letech mu&nbsp;vyšly dvě knížky pokoušející se&nbsp;porozumět tomu, čím dnes chce být výtvarné umění. A&nbsp;tím byl taky pro mě&nbsp;zajímavý. Ale sotva se&nbsp;dalo mluvit o&nbsp;přátelství. Kdysi mi&nbsp;žertem řekl, že&nbsp;si&nbsp;ho&nbsp;pletu s&nbsp;psychoanalytikem. To&nbsp;když jsem ho&nbsp;krátce před svou svatbou se&nbsp;Zlatovláskou náhodou potkal u&nbsp;haly Rondo a&nbsp;zašli jsme si&nbsp;na&nbsp;skleničku a&nbsp;nakonec jsem se&nbsp;rozpovídal důvěrněji, než bývá zvykem. Ale ta&nbsp;rozmluva neměla nikdy pokračování. A&nbsp;pak už&nbsp;jsme se&nbsp;setkávali jenom na&nbsp;fakultě a&nbsp;dosud nikdy jsem nebyl u&nbsp;něho doma. A&nbsp;včera mi&nbsp;překvapivě zavolal, že&nbsp;ulovil na&nbsp;blešáku na&nbsp;Římském náměstí moc zajímavý objekt, dá-li se&nbsp;to&nbsp;tak nazvat. Musel najmout taxíka k&nbsp;jeho přepravě, ale myslí si, že&nbsp;mu&nbsp;to&nbsp;rozhodně stálo za&nbsp;to, a&nbsp;mně zas rozhodně bude stát za&nbsp;to&nbsp;přijít se&nbsp;podívat. Jsem celej den doma, stav se, kdy se&nbsp;ti&nbsp;to&nbsp;hodí, a&nbsp;zavěsil.</span></p>
          <p class="chunk" data-nb-ref-number="135" data-nb-words="13" data-nb-chars="68"><span class="idea" data-nb-ref-number="138" id="idea138" data-nb-words="13" data-nb-chars="68">Bydlel kdesi na&nbsp;Úvoze. Sedl jsem na&nbsp;tramvaj a&nbsp;rozjel se&nbsp;na&nbsp;Mend­lák.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./nocni_tango_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>