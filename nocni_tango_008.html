<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="2\. DÍL Vzhůru na Sibiř">
    <meta name="apple-mobile-web-app-capable" content="yes">
    <title>2. DÍL Vzhůru na Sibiř</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jiří Kratochvil: Noční tango">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Noční tango">
    <meta property="og:title" content="Noční tango">
    <meta property="og:type" content="book">
    <meta property="og:book:author" content="Jiří Kratochvil">
    <meta property="twitter:title" content="Jiří Kratochvil: Noční tango">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./nocni_tango_007.html">
    <link rel="next" href="./nocni_tango_009.html">
    <meta name="nb-order" content="4">
    <link rel="self" href="nocni_tango_008.html">
    <meta name="nb-identifier" content="kratochvil-nocni-tango-0328a73">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10185" data-nb-chars="60640">
    <nav role="doc-toc">
      <ul class="plain section">
        <li><a href="nocni_tango_005.html">Citát</a></li>
        <li><a href="nocni_tango_006.html">Osoby, místo, čas</a></li>
        <li><a href="nocni_tango_007.html">V&nbsp;Brně na Kolišti</a></li>
        <li><a href="nocni_tango_008.html">Vzhůru na Sibiř</a></li>
        <li><a href="nocni_tango_009.html">Křik Mínótaurův</a></li>
        <li><a href="nocni_tango_010.html">Noční tango</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./nocni_tango_007.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="5" data-nb-chars="22"><span class="idea" data-nb-ref-number="1" id="idea1" data-nb-words="5" data-nb-chars="22">2. DÍL Vzhůru na&nbsp;Sibiř</span></h1>
        <section>
          <p class="chunk" data-nb-ref-number="2" data-nb-words="61" data-nb-chars="324"><span class="idea" data-nb-ref-number="2" id="idea2" data-nb-words="61" data-nb-chars="324">David si&nbsp;napustil vodu do&nbsp;vany a&nbsp;uhnízdil se&nbsp;tam a&nbsp;celé tělo mu&nbsp;prostoupila nevýslovná slast, ale jen co&nbsp;s&nbsp;potěšením zvrátil hlavu a&nbsp;pohlédl do&nbsp;stropu, uviděl bobtnající puchýř. Soused nad ním měl vadnej odtok, ale nedalo se&nbsp;s&nbsp;tím nic dělat, protože měl taky psa, co&nbsp;na&nbsp;jedno cvaknutí urve celou ruku, a&nbsp;dělá to&nbsp;k&nbsp;smrti rád.</span></p>
          <p class="chunk" data-nb-ref-number="3" data-nb-words="46" data-nb-chars="258"><span class="idea" data-nb-ref-number="3" id="idea3" data-nb-words="46" data-nb-chars="258">Ani večeře nebyla zrovna k&nbsp;popukání. Měli kapustu a&nbsp;David s&nbsp;Kryštofem ji&nbsp;nenáviděli, ale David to&nbsp;nesměl dát znát, aby nenarušil Kryštofovu výchovu, a&nbsp;Kryštof zas, s&nbsp;tím svým vyvinutým smyslem pro fér hru, mohl jen dělat, že&nbsp;neví, že&nbsp;David to&nbsp;nesmí dát znát.</span></p>
          <p class="chunk" data-nb-ref-number="4" data-nb-words="51" data-nb-chars="288"><span class="idea" data-nb-ref-number="4" id="idea4" data-nb-words="51" data-nb-chars="288">Čím jsem starší, tím jsem hloupější, podivil se&nbsp;mezi dvěma sousty Kryštof. Když mně byly tři roky, rozuměl jsem řeči zvířat a&nbsp;ptáků, když mně byly čtyři, věděl jsem přesně, co&nbsp;se&nbsp;stane v&nbsp;nejbližších sto jedenácti minutách, a&nbsp;teď, když je&nbsp;mi&nbsp;pět, umím už&nbsp;jen z&nbsp;hlavy vypočítávat odmocniny.</span></p>
          <p class="chunk" data-nb-ref-number="5" data-nb-words="24" data-nb-chars="126"><span class="idea" data-nb-ref-number="5" id="idea5" data-nb-words="24" data-nb-chars="126">Jde to&nbsp;s&nbsp;tebou z&nbsp;kopce, přisvědčil David, a&nbsp;ten proces se&nbsp;už&nbsp;nikdy nezastaví. Teď se&nbsp;už&nbsp;každý den probudíš o&nbsp;drobek hloupější.</span></p>
          <p class="chunk" data-nb-ref-number="6" data-nb-words="10" data-nb-chars="65"><span class="idea" data-nb-ref-number="6" id="idea6" data-nb-words="10" data-nb-chars="65">Ale zapomněl ti&nbsp;říct, že&nbsp;o&nbsp;to šťastnější, upozornila Zlatovláska.</span></p>
          <p class="chunk" data-nb-ref-number="7" data-nb-words="12" data-nb-chars="70"><span class="idea" data-nb-ref-number="7" id="idea7" data-nb-words="12" data-nb-chars="70">A&nbsp;pak šel Kryštof spát a&nbsp;Zlatovláska nalila sobě a&nbsp;Davidovi skleničku.</span></p>
          <p class="chunk" data-nb-ref-number="8" data-nb-words="10" data-nb-chars="60"><span class="idea" data-nb-ref-number="8" id="idea8" data-nb-words="10" data-nb-chars="60">Promiň tu&nbsp;kapustu, nevěděla jsem, že&nbsp;se&nbsp;vrátíš ještě dneska.</span></p>
          <p class="chunk" data-nb-ref-number="9" data-nb-words="44" data-nb-chars="241"><span class="idea" data-nb-ref-number="9" id="idea9" data-nb-words="44" data-nb-chars="241">Na&nbsp;dnešek jsme vůbec nespali, uháněli jsme celou noc, aby sme tady užuž byli. Když se&nbsp;střídáme za&nbsp;volantem, je&nbsp;to&nbsp;v&nbsp;pohodě, ale tentokrát jsem na&nbsp;to&nbsp;byl sám, protože Miloš teď bere nějaký léky a&nbsp;nesmí řídit, je&nbsp;použitelnej jen jako závozník.</span></p>
          <p class="chunk" data-nb-ref-number="10" data-nb-words="8" data-nb-chars="46"><span class="idea" data-nb-ref-number="10" id="idea10" data-nb-words="8" data-nb-chars="46">Tak proč si&nbsp;neřekneš o&nbsp;nějakýho jinýho Miloše?</span></p>
          <p class="chunk" data-nb-ref-number="11" data-nb-words="43" data-nb-chars="253"><span class="idea" data-nb-ref-number="11" id="idea11" data-nb-words="43" data-nb-chars="253">Co&nbsp;blbneš, přece ho&nbsp;nepodrazím. Ale počkej, nepřerušuj mě. V&nbsp;noci na&nbsp;včerejšek jsme byli ještě v&nbsp;Itálii, nedaleko hranic se&nbsp;Slovinskem. Nemohli jsme najít flek na&nbsp;odpočívadle, ta&nbsp;naše almara se&nbsp;tam už&nbsp;prostě nevmáčkla, a&nbsp;tak jsme sjeli odbočkou do&nbsp;lesa.</span></p>
          <p class="chunk" data-nb-ref-number="12" data-nb-words="10" data-nb-chars="52"><span class="idea" data-nb-ref-number="12" id="idea12" data-nb-words="10" data-nb-chars="52">A&nbsp;není to&nbsp;nebezpečný sjet na&nbsp;noc kamsi mimo dálnici?</span></p>
          <p class="chunk" data-nb-ref-number="13" data-nb-words="76" data-nb-chars="426"><span class="idea" data-nb-ref-number="13" id="idea13" data-nb-words="76" data-nb-chars="426">Naopak, právě dálnice je&nbsp;v&nbsp;noci nebezpečná. Ale i&nbsp;kdyby, jsme ozbrojený a&nbsp;máme tam poplašný systém, když se&nbsp;někdo přiblíží, hned o&nbsp;něm víme. Ale o&nbsp;to teď nejde. Když jsme totiž spali v&nbsp;tom náklaďáku kousek od&nbsp;dálnice a&nbsp;Miloš jako vždycky chrápal a&nbsp;vypadalo to, že&nbsp;už&nbsp;vůbec neusnu, ale pak jsem přece jenom v&nbsp;nějaký skulině toho Milošova rámusu vklouzl do&nbsp;spánku, zdál se&nbsp;mi&nbsp;dost divnej sen, neblahej produkt Milošova chrápání.</span></p>
          <p class="chunk" data-nb-ref-number="14" data-nb-words="6" data-nb-chars="35"><span class="idea" data-nb-ref-number="14" id="idea14" data-nb-words="6" data-nb-chars="35">Ty&nbsp;tvoje sny! smála se&nbsp;Zlatovláska.</span></p>
          <p class="chunk" data-nb-ref-number="15" data-nb-words="6" data-nb-chars="40"><span class="idea" data-nb-ref-number="15" id="idea15" data-nb-words="6" data-nb-chars="40">Víš, v&nbsp;tomhles byla Šebestiánovou ženou.</span></p>
          <p class="chunk" data-nb-ref-number="16" data-nb-words="19" data-nb-chars="121"><span class="idea" data-nb-ref-number="16" id="idea16" data-nb-words="19" data-nb-chars="121">A&nbsp;Zlatovláska spadla smíchy ze&nbsp;židle, neboť si&nbsp;vůbec neuměla představit, že&nbsp;by&nbsp;mohla být manželkou svého staršího bratra.</span></p>
          <p class="chunk" data-nb-ref-number="17" data-nb-words="24" data-nb-chars="135"><span class="idea" data-nb-ref-number="17" id="idea17" data-nb-words="24" data-nb-chars="135">A&nbsp;Šebestián nebyl malířem, ale kantorem&nbsp;– pokračoval David&nbsp;– učil na&nbsp;nějakým gymnáziu a&nbsp;bydlel… počkej, kde on&nbsp;to&nbsp;bydlel… jo, na&nbsp;Úvoze.</span></p>
          <p class="chunk" data-nb-ref-number="18" data-nb-words="7" data-nb-chars="25"><span class="idea" data-nb-ref-number="18" id="idea18" data-nb-words="7" data-nb-chars="25">A&nbsp;tys byl v&nbsp;tom snu taky?</span></p>
          <p class="chunk" data-nb-ref-number="19" data-nb-words="22" data-nb-chars="114"><span class="idea" data-nb-ref-number="19" id="idea19" data-nb-words="22" data-nb-chars="114">A&nbsp;jak bych tam mohl, holka, nebýt, vždyť to&nbsp;byl můj sen! Byl jsem tam tvým milencem. Totiž jedním z&nbsp;tvých milenců.</span></p>
          <p class="chunk" data-nb-ref-number="20" data-nb-words="10" data-nb-chars="48"><span class="idea" data-nb-ref-number="20" id="idea20" data-nb-words="10" data-nb-chars="48">Fajn, to&nbsp;beru. Ale s&nbsp;kým jsem pak měla Kryštofa?</span></p>
          <p class="chunk" data-nb-ref-number="21" data-nb-words="4" data-nb-chars="21"><span class="idea" data-nb-ref-number="21" id="idea21" data-nb-words="4" data-nb-chars="21">Tohos neměla s&nbsp;nikým.</span></p>
          <p class="chunk" data-nb-ref-number="22" data-nb-words="1" data-nb-chars="4"><span class="idea" data-nb-ref-number="22" id="idea22" data-nb-words="1" data-nb-chars="4">Aha.</span></p>
          <p class="chunk" data-nb-ref-number="23" data-nb-words="15" data-nb-chars="89"><span class="idea" data-nb-ref-number="23" id="idea23" data-nb-words="15" data-nb-chars="89">Toho jste si&nbsp;se&nbsp;Šebestiánem adoptovali od&nbsp;nějaký potulný grupy z&nbsp;Albánie nebo z&nbsp;Rumunska.</span></p>
          <p class="chunk" data-nb-ref-number="24" data-nb-words="9" data-nb-chars="46"><span class="idea" data-nb-ref-number="24" id="idea24" data-nb-words="9" data-nb-chars="46">Chceš říct od&nbsp;cikánů? A&nbsp;co můj dědeček Kondor?</span></p>
          <p class="chunk" data-nb-ref-number="25" data-nb-words="35" data-nb-chars="196"><span class="idea" data-nb-ref-number="25" id="idea25" data-nb-words="35" data-nb-chars="196">Tvůj dědeček Kondor tam vůbec nebyl. Ale zato tam byla tvoje matka Sára. Jenomže to&nbsp;byla pro změnu moje matka a&nbsp;tebe neměla nijak v&nbsp;lásce. A&nbsp;chodila s&nbsp;Kryštofem do&nbsp;zoologický zahrady. Za&nbsp;mývalama.</span></p>
          <p class="chunk" data-nb-ref-number="26" data-nb-words="7" data-nb-chars="39"><span class="idea" data-nb-ref-number="26" id="idea26" data-nb-words="7" data-nb-chars="39">Vidím, že&nbsp;to&nbsp;tam bylo slušně přeházený.</span></p>
          <p class="chunk" data-nb-ref-number="27" data-nb-words="46" data-nb-chars="262"><span class="idea" data-nb-ref-number="27" id="idea27" data-nb-words="46" data-nb-chars="262">A&nbsp;pak jsi taky měla jednoho milence, kterýho jsem silně nesnášel, řekl David po&nbsp;malém zaváhání. Jo, sral mě. Jmenoval se&nbsp;Adam a&nbsp;byl to&nbsp;taxikář, mrcha taková vychcaná. A&nbsp;taky se&nbsp;ještě pamatuju… na&nbsp;nějakýho televizního scenáristu… ale už&nbsp;nevím, co&nbsp;v&nbsp;tom snu dělal.</span></p>
          <p class="chunk" data-nb-ref-number="28" data-nb-words="5" data-nb-chars="21"><span class="idea" data-nb-ref-number="28" id="idea28" data-nb-words="5" data-nb-chars="21">A&nbsp;jak ten sen dopadl?</span></p>
          <p class="chunk" data-nb-ref-number="29" data-nb-words="23" data-nb-chars="149"><span class="idea" data-nb-ref-number="29" id="idea29" data-nb-words="23" data-nb-chars="149">Ale nijak, řekl rychle David, který byl proslulý tím, že&nbsp;jeho sny končily na&nbsp;popravištích, v&nbsp;hlubokých odpadových jámách, v&nbsp;hořících vracích letadel.</span></p>
          <p class="chunk" data-nb-ref-number="30" data-nb-words="7" data-nb-chars="34"><span class="idea" data-nb-ref-number="30" id="idea30" data-nb-words="7" data-nb-chars="34">Co&nbsp;se&nbsp;tam například stalo se&nbsp;mnou?</span></p>
          <p class="chunk" data-nb-ref-number="31" data-nb-words="3" data-nb-chars="12"><span class="idea" data-nb-ref-number="31" id="idea31" data-nb-words="3" data-nb-chars="12">S&nbsp;tebou nic.</span></p>
          <p class="chunk" data-nb-ref-number="32" data-nb-words="3" data-nb-chars="13"><span class="idea" data-nb-ref-number="32" id="idea32" data-nb-words="3" data-nb-chars="13">Jen mi&nbsp;nelži.</span></p>
          <p class="chunk" data-nb-ref-number="33" data-nb-words="1" data-nb-chars="6"><span class="idea" data-nb-ref-number="33" id="idea33" data-nb-words="1" data-nb-chars="6">Nelhu.</span></p>
          <p class="chunk" data-nb-ref-number="34" data-nb-words="30" data-nb-chars="162"><span class="idea" data-nb-ref-number="34" id="idea34" data-nb-words="30" data-nb-chars="162">Ale jo, to&nbsp;se&nbsp;pozná, když lžeš, máš ho&nbsp;měkkej. Ne, promiň, promiň, opravila se. A&nbsp;odkutáleli se&nbsp;hbitě pod stůl, aby nebyli na&nbsp;ráně, kdyby sem ještě vpadl Kryštof.</span></p>
          <p class="chunk" data-nb-ref-number="35" data-nb-words="12" data-nb-chars="76"><span class="idea" data-nb-ref-number="35" id="idea35" data-nb-words="12" data-nb-chars="76">Přece jen jsem ti&nbsp;lhal, přiznal David krátce poté, trýzněn špatným svědomím.</span></p>
          <p class="chunk" data-nb-ref-number="36" data-nb-words="7" data-nb-chars="38"><span class="idea" data-nb-ref-number="36" id="idea36" data-nb-words="7" data-nb-chars="38">A&nbsp;v&nbsp;čem zase? nevěděla už&nbsp;Zlatovláska.</span></p>
          <p class="chunk" data-nb-ref-number="37" data-nb-words="11" data-nb-chars="60"><span class="idea" data-nb-ref-number="37" id="idea37" data-nb-words="11" data-nb-chars="60">Mluvím o&nbsp;tom snu. Někdo tě&nbsp;pověsil do&nbsp;drátů vysokého napětí.</span></p>
          <p class="chunk" data-nb-ref-number="38" data-nb-words="5" data-nb-chars="27"><span class="idea" data-nb-ref-number="38" id="idea38" data-nb-words="5" data-nb-chars="27">Spálila jsem se&nbsp;na&nbsp;škvarek?</span></p>
          <p class="chunk" data-nb-ref-number="39" data-nb-words="9" data-nb-chars="59"><span class="idea" data-nb-ref-number="39" id="idea39" data-nb-words="9" data-nb-chars="59">Proč? Vlaštovky se&nbsp;taky nespálijou, když sedají na&nbsp;drátech.</span></p>
          <p class="chunk" data-nb-ref-number="40" data-nb-words="8" data-nb-chars="45"><span class="idea" data-nb-ref-number="40" id="idea40" data-nb-words="8" data-nb-chars="45">Ale byla jsem oběšená, ne? Byla jsem viselec?</span></p>
          <p class="chunk" data-nb-ref-number="41" data-nb-words="3" data-nb-chars="10"><span class="idea" data-nb-ref-number="41" id="idea41" data-nb-words="3" data-nb-chars="10">To&nbsp;asi jo.</span></p>
          <p class="chunk" data-nb-ref-number="42" data-nb-words="12" data-nb-chars="71"><span class="idea" data-nb-ref-number="42" id="idea42" data-nb-words="12" data-nb-chars="71">A&nbsp;proč se&nbsp;vlastně neříká viselkyně? Proč to&nbsp;nemá taky ženskou koncovku?</span></p>
          <p class="chunk" data-nb-ref-number="43" data-nb-words="9" data-nb-chars="53"><span class="idea" data-nb-ref-number="43" id="idea43" data-nb-words="9" data-nb-chars="53">Protože čeština je&nbsp;galantní jazyk. To&nbsp;bude ten důvod.</span></p>
          <p class="chunk" data-nb-ref-number="44" data-nb-words="37" data-nb-chars="206"><span class="idea" data-nb-ref-number="44" id="idea44" data-nb-words="37" data-nb-chars="206">Dali si&nbsp;ještě jednu skleničku a&nbsp;šli spát. V&nbsp;ložnici se&nbsp;ještě jednou drobně pomilovali, ale už&nbsp;to&nbsp;nebylo zrovna vono, protože i&nbsp;zde byl na&nbsp;stropě bobtnající puchýř z&nbsp;vadného odpadu a&nbsp;přisprostle na&nbsp;ně&nbsp;mrkal.</span></p>
          <p class="chunk" data-nb-ref-number="45" data-nb-words="14" data-nb-chars="69"><span class="idea" data-nb-ref-number="45" id="idea45" data-nb-words="14" data-nb-chars="69">Už&nbsp;běž taky spát, ty&nbsp;starý hloupý voko, řekl mu&nbsp;David. Už&nbsp;nic nebude.</span></p>
        </section>
        <section>
          <p class="chunk" data-nb-ref-number="46" data-nb-words="160" data-nb-chars="1057"><span class="idea" data-nb-ref-number="46" id="idea46" data-nb-words="160" data-nb-chars="1057">Tentokrát se&nbsp;Davidovi nezdálo nic, aspoň nic reprodukovatelnýho, a&nbsp;u&nbsp;snídaně se&nbsp;zas sešli v&nbsp;plné sestavě, posíleni navíc ještě Zlatovlásčiným bratrem Šebestiánem, který si&nbsp;pospíšil, aby Davida ještě zastihl. Ale mezi náma, nemusel vůbec tak spěchat, vždyť David měl dneska (ale taky ještě zítra) náhradní volno. A&nbsp;Zlatovláska zas měla až&nbsp;odpolední ordinaci. Volno neměl akorát chudák Kryštof, který ve&nbsp;svých pěti letech chodil do&nbsp;něčeho, čemu Šebestián opovržlivě říkal „zvláštní škola“, a&nbsp;co ve&nbsp;skutečnosti bylo prvním stupínkem na&nbsp;cestě vzhůru, k&nbsp;budoucí přináležitosti k&nbsp;vybranému společenství Mensy, klubu jedinců vybavených zvlášť vysokým IQ. Byla to&nbsp;spartansky tvrdá předškolní výchova, kde se&nbsp;Kryštof učil v&nbsp;intenzivních kurzech angličtině, němčině, španělštině a&nbsp;práci s&nbsp;počítačem a&nbsp;internetem a&nbsp;hrál tam samé pečlivě vyšolichané hry, cílevědomě rozvíjející jeho kreativitu. Šebestián přijel se&nbsp;svým malý renaultem a&nbsp;slíbil, že&nbsp;pak Kryštofa do&nbsp;té&nbsp;„zvláštní školy“ hodí, takže mohli při snídani ještě v&nbsp;klidu posedět. A&nbsp;tak došlo taky na&nbsp;Davidův sen.</span></p>
          <p class="chunk" data-nb-ref-number="47" data-nb-words="69" data-nb-chars="417"><span class="idea" data-nb-ref-number="47" id="idea47" data-nb-words="69" data-nb-chars="417">David znova vyprávěl, jak se&nbsp;mu&nbsp;v&nbsp;tom snu všechno promíchalo a&nbsp;jak Zlatovlásčina matka tam byla jeho matkou a&nbsp;on rozhlasovým redaktorem a&nbsp;Zlatovláska tramvajačkou. A&nbsp;nebydleli jsme tam v&nbsp;tomhle nemožným domě, ale v&nbsp;elegantním činžáku s&nbsp;proskleným rizalitem, nedaleko hospody U&nbsp;Kaštanů. Ano, v&nbsp;tom samým činžáku, co&nbsp;v&nbsp;něm ve&nbsp;skutečnosti bydlí Miloš. A&nbsp;ještě něco, kamarádi, nebudete mi&nbsp;věřit, ale Miloš tam byl ježkem.</span></p>
          <p class="chunk" data-nb-ref-number="48" data-nb-words="15" data-nb-chars="82"><span class="idea" data-nb-ref-number="48" id="idea48" data-nb-words="15" data-nb-chars="82">Ach jo, povzdechl si&nbsp;Kryštof, má&nbsp;to&nbsp;někdo štěstí. Vždycky jsem si&nbsp;přál být ježkem.</span></p>
          <p class="chunk" data-nb-ref-number="49" data-nb-words="12" data-nb-chars="78"><span class="idea" data-nb-ref-number="49" id="idea49" data-nb-words="12" data-nb-chars="78">Tak pozor, to&nbsp;mi&nbsp;něco připomíná, pravil Šebestián a&nbsp;odvyprávěl tuhle historku:</span></p>
          <p class="chunk" data-nb-ref-number="50" data-nb-words="489" data-nb-chars="2949"><span class="idea" data-nb-ref-number="50" id="idea50" data-nb-words="489" data-nb-chars="2949">Stalo se&nbsp;to&nbsp;už&nbsp;opravdu hodně dávno, někdy v&nbsp;šedesátých letech. Chodíval jsem tenkrát pravidelně do&nbsp;Bellevue a&nbsp;tam býval šachový stolek a&nbsp;u&nbsp;něj každej čtvrtek hráli dva slepci, dva slepí šachisti. A&nbsp;zřejmě to&nbsp;byla pro ně&nbsp;zároveň i&nbsp;velká společenská událost, na&nbsp;kterou se&nbsp;dojemně vyfešákovali, jednou omotýlkovali, podruhé zas vykravatili, a&nbsp;z&nbsp;domu si&nbsp;přinesli své vlastní šachové figurky, a&nbsp;sice ty, kterým se&nbsp;říká francouzské, takové vysoké a&nbsp;jemně soustružené, s&nbsp;dřevěným krajkovím. Šachisté je&nbsp;nemají rádi, protože jsou na&nbsp;šachovnici nepřehledné. Ale to&nbsp;našim dvěma hráčům nevadilo, protože hráli samozřejmě na&nbsp;slepo. Tahali sice figurkama, navzájem si&nbsp;je&nbsp;brali i&nbsp;ohrožovali, ale přitom zároveň hlásili své tahy takovým tím šachovým jazykem, E2 na&nbsp;E4, znáte to. Ale je&nbsp;taky možné, že&nbsp;se&nbsp;občas přece jenom potřebovali ujistit, že&nbsp;postavení na&nbsp;šachovnici odpovídá jejich slepecké představivosti a&nbsp;slepecké paměti, a&nbsp;lehkými doteky si&nbsp;pak vždycky celou šachovnici prohlédli. Nad jednou partií dokázali strávit i&nbsp;dvě tři hodiny, popíjeli k&nbsp;tomu kávu a&nbsp;snědli taky nějaký ten zákusek a&nbsp;prsty si&nbsp;pečlivě otírali do&nbsp;ubrousků. A&nbsp;v&nbsp;jejich hře bylo něco nesmírně důstojného, její slepeckost jí&nbsp;dodávala vznešenosti, o&nbsp;jaké se&nbsp;obyčejným šachistům ani nezdá. Ale pak se&nbsp;to&nbsp;stalo. Všichni slepci zbožňují, jak známo, hudbu. A&nbsp;na hudbu je&nbsp;vždycky ulovíte, i&nbsp;kdyby se&nbsp;nevímjak bránili. A&nbsp;tak když jednou přišli a&nbsp;postavili si&nbsp;na&nbsp;stolek ty&nbsp;dvě krabice s&nbsp;figurkama a&nbsp;chystali se&nbsp;je&nbsp;rozestavět po&nbsp;šachovnici, uslyšeli nějakou hudbu, uslyšeli klavír. Ten tam samozřejmě slýchávali celkem často, to&nbsp;nebylo zas nic tak neobvyklého, klavír stál nahoře v&nbsp;salonku, jenže tentokrát u&nbsp;něho seděl opravdový maestro. Zavítal do&nbsp;města a&nbsp;možná odpoledne koncertoval v&nbsp;Besedním domě, ale teď a&nbsp;tady se&nbsp;nedokázal ubránit naléhání těch, s&nbsp;nimiž seděl u&nbsp;stolu, a&nbsp;šel jim něco maličkého zahrát na&nbsp;kavárenském klavíru. A&nbsp;sotva ho&nbsp;slepci uslyšeli, zvedli se&nbsp;a&nbsp;šli blíž. A&nbsp;tu kdosi, kdo právě na&nbsp;takovou příležitost už&nbsp;dávno čekal, nějaký žák darebák, nějaký ten uhrovitý mládeneček, ale samozřejmě ne&nbsp;já, co&nbsp;vás napadá, vždyť já&nbsp;už&nbsp;přece v&nbsp;té době nebyl žádnej mladíček, tedy ten žák darebák šel k&nbsp;jejich stolu a&nbsp;vzal rychle několik černých figurek z&nbsp;jedné krabice a&nbsp;zaměnil za&nbsp;několik bílých figurek v&nbsp;druhé krabici. A&nbsp;když se&nbsp;pak slepci vrátili, samozřejmě nic nepoznali a&nbsp;rozestavěli si&nbsp;tu&nbsp;partii tak, že&nbsp;bílý král jim tam stál obklopen černými figurkami a&nbsp;naopak a&nbsp;černé věže se&nbsp;zas, mršky, vklínily do&nbsp;bílých pozic a&nbsp;bílý střelec byl ve&nbsp;službách černé královny a&nbsp;černý kůň zas ve&nbsp;službách bílé. Všechny hlavy v&nbsp;celé Bellevue se&nbsp;obracely tím směrem a&nbsp;hleděli jsme na&nbsp;tu&nbsp;šachovnici jako u&nbsp;vytržení, bylo v&nbsp;tom cosi fascinujícího, nikdy předtím a&nbsp;nikdy potom jsem už&nbsp;neviděl takovou partii, v&nbsp;níž převážně černému vojsku velel bílý král, ohrožován protivníkovým bílým koněm. A&nbsp;ten tvůj sen plný záměn, Davide, mi&nbsp;právě připomíná tuhle dávnou slepeckou partii s&nbsp;přeházenými figurami.</span></p>
          <p class="chunk" data-nb-ref-number="51" data-nb-words="38" data-nb-chars="213"><span class="idea" data-nb-ref-number="51" id="idea51" data-nb-words="38" data-nb-chars="213">Ale po&nbsp;téhle slepecké historce se&nbsp;už&nbsp;Šebestián musel zvednout a&nbsp;odvézt Kryštofa do&nbsp;„zvláštní školy“ a&nbsp;už mezi dveřmi (a už&nbsp;s&nbsp;Kryštofem pod paží) si&nbsp;ještě na&nbsp;něco vzpomněl, potažmo na&nbsp;to, kvůli čemu vlastně přišel.</span></p>
          <p class="chunk" data-nb-ref-number="52" data-nb-words="31" data-nb-chars="180"><span class="idea" data-nb-ref-number="52" id="idea52" data-nb-words="31" data-nb-chars="180">Davide, prosím tě, potřeboval bych přepravit nějaký otcovy a&nbsp;dědečkovy sochy a&nbsp;obrazy z&nbsp;Králova Pole. Představoval jsem si, že&nbsp;by&nbsp;to&nbsp;šlo třeba protekčně přes firmu, co&nbsp;u&nbsp;ní jezdíš.</span></p>
          <p class="chunk" data-nb-ref-number="53" data-nb-words="3" data-nb-chars="14"><span class="idea" data-nb-ref-number="53" id="idea53" data-nb-words="3" data-nb-chars="14">Kolik toho je?</span></p>
          <p class="chunk" data-nb-ref-number="54" data-nb-words="4" data-nb-chars="27"><span class="idea" data-nb-ref-number="54" id="idea54" data-nb-words="4" data-nb-chars="27">No, nejspíš malej stěhovák.</span></p>
          <p class="chunk" data-nb-ref-number="55" data-nb-words="2" data-nb-chars="6"><span class="idea" data-nb-ref-number="55" id="idea55" data-nb-words="2" data-nb-chars="6">A&nbsp;kdy?</span></p>
          <p class="chunk" data-nb-ref-number="56" data-nb-words="2" data-nb-chars="11"><span class="idea" data-nb-ref-number="56" id="idea56" data-nb-words="2" data-nb-chars="11">Co&nbsp;nejdřív.</span></p>
          <p class="chunk" data-nb-ref-number="57" data-nb-words="5" data-nb-chars="36"><span class="idea" data-nb-ref-number="57" id="idea57" data-nb-words="5" data-nb-chars="36">Takže dneska, nabídl David okamžitě.</span></p>
          <p class="chunk" data-nb-ref-number="58" data-nb-words="9" data-nb-chars="45"><span class="idea" data-nb-ref-number="58" id="idea58" data-nb-words="9" data-nb-chars="45">A&nbsp;při tom taky zůstalo. A&nbsp;snídaně se&nbsp;rozešla.</span></p>
        </section>
        <section>
          <p class="chunk" data-nb-ref-number="59" data-nb-words="22" data-nb-chars="141"><span class="idea" data-nb-ref-number="59" id="idea59" data-nb-words="22" data-nb-chars="141">Přepravní firma Odysseus měla své sídlo za&nbsp;Bystrcem, přímo u&nbsp;Brněnské přehrady, a&nbsp;její obrovský firemní štít se&nbsp;zrcadlil v&nbsp;přehradním jezeře.</span></p>
          <p class="chunk" data-nb-ref-number="60" data-nb-words="17" data-nb-chars="110"><span class="idea" data-nb-ref-number="60" id="idea60" data-nb-words="17" data-nb-chars="110">Přišel jsem ti&nbsp;představit svého švagra Šebestiána, řekl David šéfovi firmy, jímž byl mohutný černoch z&nbsp;Nigeru.</span></p>
          <p class="chunk" data-nb-ref-number="61" data-nb-words="25" data-nb-chars="175"><span class="idea" data-nb-ref-number="61" id="idea61" data-nb-words="25" data-nb-chars="175">Rozumím, přišels mi&nbsp;představit syna svého strýce, řekl Bua Bua, který uměl obstojně česky, ale česká terminologie pro příbuzenské vztahy zůstávala stále jeho Achillovou patou.</span></p>
          <p class="chunk" data-nb-ref-number="62" data-nb-words="24" data-nb-chars="126"><span class="idea" data-nb-ref-number="62" id="idea62" data-nb-words="24" data-nb-chars="126">Ale David zavrtěl hlavou. Syn mého strýce, to&nbsp;by&nbsp;byl můj bratranec, kdežto švagr, a&nbsp;na tom si&nbsp;musím trvat, je&nbsp;bratrem mé&nbsp;ženy.</span></p>
          <p class="chunk" data-nb-ref-number="63" data-nb-words="23" data-nb-chars="122"><span class="idea" data-nb-ref-number="63" id="idea63" data-nb-words="23" data-nb-chars="122">Tak to&nbsp;zas prr, zneklidněl Bua Bua, přece znám tvou ženu. Tvá žena je&nbsp;mladice, kdežto tenhle pán, nebude se&nbsp;na&nbsp;mne zlobit…</span></p>
          <p class="chunk" data-nb-ref-number="64" data-nb-words="11" data-nb-chars="59"><span class="idea" data-nb-ref-number="64" id="idea64" data-nb-words="11" data-nb-chars="59">Je&nbsp;to&nbsp;jednoduchý, ujistil ho&nbsp;David, a&nbsp;hned ti&nbsp;to&nbsp;vysvětlím.</span></p>
          <p class="chunk" data-nb-ref-number="65" data-nb-words="67" data-nb-chars="406"><span class="idea" data-nb-ref-number="65" id="idea65" data-nb-words="67" data-nb-chars="406">Tady Šebestián je&nbsp;totiž Zlatovlásčiným nevlastním bratrem. Mají společnýho otce (a&nbsp;David zvedl palec pravé ruky), ale každý jinou matku. Šebestiána měl můj tchán už&nbsp;ve&nbsp;svých sedmnácti se&nbsp;svou první ženou (a&nbsp;David zvedl malíček pravé ruky), kdežto Zlatovlásku měl až&nbsp;ve&nbsp;svých devětapadesáti se&nbsp;svou druhou ženou (a&nbsp;David zvedl levý malíček a&nbsp;pak zavrtěl oběma a&nbsp;prudce je&nbsp;od&nbsp;sebe vzdálil na&nbsp;roztažení paží).</span></p>
          <p class="chunk" data-nb-ref-number="66" data-nb-words="26" data-nb-chars="131"><span class="idea" data-nb-ref-number="66" id="idea66" data-nb-words="26" data-nb-chars="131">Ale to&nbsp;je&nbsp;pak mezi tvou ženou a&nbsp;jejím bratrem víc než čtyřicet roků, pravil Bua Bua a&nbsp;u&nbsp;vytržení hleděl z&nbsp;jednoho malíčku na&nbsp;druhý.</span></p>
          <p class="chunk" data-nb-ref-number="67" data-nb-words="10" data-nb-chars="54"><span class="idea" data-nb-ref-number="67" id="idea67" data-nb-words="10" data-nb-chars="54">Taky si&nbsp;myslím, řekl David a&nbsp;schoval malíčky do&nbsp;kapes.</span></p>
          <p class="chunk" data-nb-ref-number="68" data-nb-words="19" data-nb-chars="101"><span class="idea" data-nb-ref-number="68" id="idea68" data-nb-words="19" data-nb-chars="101">Čtyřicet roků, to&nbsp;je&nbsp;celá epocha, pokračoval Bua Bua, za&nbsp;tu&nbsp;dobu v&nbsp;Africe padly říše a&nbsp;povstaly nové.</span></p>
          <p class="chunk" data-nb-ref-number="69" data-nb-words="9" data-nb-chars="43"><span class="idea" data-nb-ref-number="69" id="idea69" data-nb-words="9" data-nb-chars="43">Však u&nbsp;nás v&nbsp;Evropě zrovna tak, kývl David.</span></p>
          <p class="chunk" data-nb-ref-number="70" data-nb-words="9" data-nb-chars="53"><span class="idea" data-nb-ref-number="70" id="idea70" data-nb-words="9" data-nb-chars="53">Co&nbsp;budete stěhovat? obrátil se&nbsp;Bua Bua na&nbsp;Šebestiána.</span></p>
          <p class="chunk" data-nb-ref-number="71" data-nb-words="4" data-nb-chars="18"><span class="idea" data-nb-ref-number="71" id="idea71" data-nb-words="4" data-nb-chars="18">Pár obrazů a&nbsp;soch.</span></p>
          <p class="chunk" data-nb-ref-number="72" data-nb-words="30" data-nb-chars="178"><span class="idea" data-nb-ref-number="72" id="idea72" data-nb-words="30" data-nb-chars="178">Šéf Odyssea zavedl Davida se&nbsp;Šebestiánem do&nbsp;své stáje a&nbsp;dal jim vybrat ze&nbsp;dvou stěhováků, co&nbsp;tam ještě zůstaly: A&nbsp;teď vybírejte, ať&nbsp;neprohloupíte. Vybírat totiž smíte jen jednou.</span></p>
          <p class="chunk" data-nb-ref-number="73" data-nb-words="7" data-nb-chars="41"><span class="idea" data-nb-ref-number="73" id="idea73" data-nb-words="7" data-nb-chars="41">Šebestián bez váhání ukázal na&nbsp;ten menší.</span></p>
          <p class="chunk" data-nb-ref-number="74" data-nb-words="10" data-nb-chars="61"><span class="idea" data-nb-ref-number="74" id="idea74" data-nb-words="10" data-nb-chars="61">Tomu stěhováku říkám ve&nbsp;svý mateřštině <em>desi</em>, přiznal Bua Bua.</span></p>
          <p class="chunk" data-nb-ref-number="75" data-nb-words="5" data-nb-chars="21"><span class="idea" data-nb-ref-number="75" id="idea75" data-nb-words="5" data-nb-chars="21">A&nbsp;co to&nbsp;znamená <em>desi</em>?</span></p>
          <p class="chunk" data-nb-ref-number="76" data-nb-words="20" data-nb-chars="111"><span class="idea" data-nb-ref-number="76" id="idea76" data-nb-words="20" data-nb-chars="111">Je&nbsp;to&nbsp;moc starý kmenový slovo, ale myslím, že&nbsp;pro něho neexistuje ve&nbsp;vašem jazyce přesný, jak to&nbsp;říct, zaváhal.</span></p>
          <p class="chunk" data-nb-ref-number="77" data-nb-words="3" data-nb-chars="25"><span class="idea" data-nb-ref-number="77" id="idea77" data-nb-words="3" data-nb-chars="25">Ekvivalent? nabídl David.</span></p>
          <p class="chunk" data-nb-ref-number="78" data-nb-words="5" data-nb-chars="24"><span class="idea" data-nb-ref-number="78" id="idea78" data-nb-words="5" data-nb-chars="24">Buďte hodni na&nbsp;<em>desi</em>, jo?</span></p>
          <p class="chunk" data-nb-ref-number="79" data-nb-words="14" data-nb-chars="79"><span class="idea" data-nb-ref-number="79" id="idea79" data-nb-words="14" data-nb-chars="79">Budeme, ujistil ho&nbsp;Šebestián, už&nbsp;teď hluboko v&nbsp;srdci něžný cit chovám pro <em>desi</em>.</span></p>
        </section>
        <section>
          <p class="chunk" data-nb-ref-number="80" data-nb-words="83" data-nb-chars="501"><span class="idea" data-nb-ref-number="80" id="idea80" data-nb-words="83" data-nb-chars="501">Cestou se&nbsp;ještě stavili pro Miloše, Davidova závozníka. A&nbsp;je na&nbsp;čase ho&nbsp;představit. Miloš byl skutečný hromotluk, ale zároveň v&nbsp;něm bylo cosi nevýslovně křehkého, jako ten pel na&nbsp;motýlích křídlech. Ale právě to&nbsp;vzbuzovalo u&nbsp;Šebestiána nedůvěru. Šebestián si&nbsp;totiž dlouho a&nbsp;pracně tříbil svůj malířský vkus a&nbsp;nebyl teď ochoten mrzačit si&nbsp;ho&nbsp;tak kýčovitými paradoxy: hromotluk s&nbsp;duší děvčátka! Dobře, hochu, nebudu si&nbsp;tě&nbsp;radši pouštět moc k&nbsp;tělu. Což se, jak záhy uvidíme, snadno řekne, ale hůř provede.</span></p>
          <p class="chunk" data-nb-ref-number="81" data-nb-words="38" data-nb-chars="265"><span class="idea" data-nb-ref-number="81" id="idea81" data-nb-words="38" data-nb-chars="265"><em>Desi</em> se&nbsp;dala zas do&nbsp;pohybu a&nbsp;nemotorně se&nbsp;motala brněnskými ulicemi, rozkrajovala náměstí a&nbsp;přetínala dopravní tepny, celou cestu sledována modrýma očima republikánského šéfa Sládka na&nbsp;desítkách volebních billboardů. A&nbsp;zatím v&nbsp;kabině řidiče probíhal tento rozhovor:</span></p>
          <p class="chunk" data-nb-ref-number="82" data-nb-words="18" data-nb-chars="115"><span class="idea" data-nb-ref-number="82" id="idea82" data-nb-words="18" data-nb-chars="115">Zlatovláska, začal David, si&nbsp;dědečka nepamatuje, jak by&nbsp;taky mohla, ale říká, že&nbsp;to&nbsp;byla přímo mytologická postava.</span></p>
          <p class="chunk" data-nb-ref-number="83" data-nb-words="381" data-nb-chars="2339"><span class="idea" data-nb-ref-number="83" id="idea83" data-nb-words="381" data-nb-chars="2339">Správně, Davide, já&nbsp;si&nbsp;ho&nbsp;sice taky moc nepamatuju, protože když v&nbsp;létě v&nbsp;pětačtyřicátým zemřel, bylo mi&nbsp;teprve šest roků, ale tohle bezpečně vím: byla to&nbsp;veliká postava, možná snad titán, jestli mi&nbsp;rozumíš. Do&nbsp;posledního dne žil na&nbsp;plný pecky a&nbsp;vypadalo to, že&nbsp;umí snad všecko: maloval drobná zátiší a&nbsp;miniaturní portréty, ale z&nbsp;toho i&nbsp;monumentální plátna a&nbsp;rozměrné fresky, sochal ze&nbsp;dřeva, z&nbsp;kamene, z&nbsp;hlíny, ze&nbsp;sádry, z&nbsp;bronzu i&nbsp;z&nbsp;ocele, lemury a&nbsp;bazilišky do&nbsp;městské kašny, Vrchlického a&nbsp;Havlíčka do&nbsp;parků, pomníčky legionářů na&nbsp;náměstí, kříže a&nbsp;báně a&nbsp;korouhvičky na&nbsp;věže, ale i&nbsp;oltářní plastiky, křtitelnice a&nbsp;sakrální nádoby, busty radních a&nbsp;veliká laokoonská sousoší, tepané mříže a&nbsp;dekorativní vrata, ale uměl i&nbsp;dózy na&nbsp;biskvity a&nbsp;třeba i&nbsp;všelijaké fantastické flakóny pro nějakou kosmetickou fabriku, portréty továrníků a&nbsp;jejich manželek i&nbsp;divoké výjevy z&nbsp;bakchanálií, líbezné i&nbsp;pohoršlivé ženské i&nbsp;mužské akty, skandální karikatury do&nbsp;nedělních příloh, šperky do&nbsp;večerních toalet, křišťálové lustry i&nbsp;židovské svícny, včelíny v&nbsp;podobě tančících prasnic a&nbsp;zasmušilých goril i&nbsp;odhozených obřích hlav, keramické soupravy i&nbsp;filmové plakáty, ale taky plakáty na&nbsp;zemědělské výstavy a&nbsp;nebudeš mi&nbsp;věřit, ale dokonce zkonstruoval i&nbsp;obojživelný velociped pro celou rodinu se&nbsp;čtyřmi dětmi. Byl to&nbsp;malíř, sochař, grafik, ale i&nbsp;platnéř, pasíř, restaurátor a&nbsp;příležitostný architekt, živoucí Leonardo da&nbsp;Vinci a&nbsp;tvůrce svého vlastního gigantického vesmíru, ale navíc i&nbsp;neskonale společenský tvor, neboť v&nbsp;tom jeho velikém domě se&nbsp;každým rokem pořádaly soukromé plesy a&nbsp;byla to&nbsp;událost, na&nbsp;kterou přijížděli předtanečníci z&nbsp;Vídně, a&nbsp;dědeček z&nbsp;přítomných sestavoval proslulé živé obrazy a&nbsp;fotografoval si&nbsp;je&nbsp;a&nbsp;dělal z&nbsp;nich série famózních pohlednic. Kdežto jeho syn, tedy můj otec Racek, byl už&nbsp;jen obyčejnský malíř a&nbsp;sochař a&nbsp;nic víc. A&nbsp;hle, jak ten úpadek rychle pokračuje, já… ne, o&nbsp;mně už&nbsp;radši nemluvme, končím. Ale se&nbsp;svou sestrou, se&nbsp;Zlatovláskou&nbsp;– načal Šebestián zas jiné téma&nbsp;– se&nbsp;musím taky dohodnout, co&nbsp;dál s&nbsp;dědečkovým domem. Jeho údržba hltá prachy a&nbsp;upřímně řečeno, každý rok musím prodat jeden otcův nebo dědečkův obraz, abych to&nbsp;vůbec utáhl, ale neumím si&nbsp;představit, že&nbsp;bychom ten dům prodali nebo pronajali. Má&nbsp;totiž své tajemství, kvůli kterému s&nbsp;ním zatím není možno jen tak volně nakládat, však se&nbsp;to&nbsp;taky jednou dozvíš.</span></p>
        </section>
        <section>
          <p class="chunk" data-nb-ref-number="84" data-nb-words="48" data-nb-chars="307"><span class="idea" data-nb-ref-number="84" id="idea84" data-nb-words="48" data-nb-chars="307">Dědečkův veliký dům s&nbsp;obrovskou zahradou stál na&nbsp;výspě nad Královým Polem, na&nbsp;výspě, která za&nbsp;dědečkova života vystupovala z&nbsp;moře zeleně, ale teď se&nbsp;k&nbsp;ní už&nbsp;dávno doplazila všepohlcující městská aglomerace, i&nbsp;když tady především v&nbsp;podobě bezpočtu ohrad a&nbsp;jakýchsi bezprizorných skladů, autobazarů a&nbsp;šrotišť.</span></p>
          <p class="chunk" data-nb-ref-number="85" data-nb-words="29" data-nb-chars="178"><span class="idea" data-nb-ref-number="85" id="idea85" data-nb-words="29" data-nb-chars="178">Ale sotva se&nbsp;přiblížili na&nbsp;dohled výspy, jako když Šebestiánovi něco bolestivě šlápne na&nbsp;jazyk, náhle zmlkl a&nbsp;zíral. Před domem stál totiž velký náklaďák s&nbsp;ještě větším přívěsem.</span></p>
          <p class="chunk" data-nb-ref-number="86" data-nb-words="17" data-nb-chars="100"><span class="idea" data-nb-ref-number="86" id="idea86" data-nb-words="17" data-nb-chars="100">Zloději? zeptal se&nbsp;David. Jestli tam mají hlídku, aby mohli pokojně rabovat, asi bychom se&nbsp;teď měli…</span></p>
          <p class="chunk" data-nb-ref-number="87" data-nb-words="29" data-nb-chars="169"><span class="idea" data-nb-ref-number="87" id="idea87" data-nb-words="29" data-nb-chars="169">Nespěchej, řekl Šebestián a&nbsp;zhluboka se&nbsp;nadechl, myslím, že&nbsp;mám jiný nápad. Myslím, že&nbsp;nadešel k&nbsp;čemusi čas. Jak jsem už&nbsp;řekl, tohle zdaleka není jen tak obyčejnský dům.</span></p>
          <p class="chunk" data-nb-ref-number="88" data-nb-words="64" data-nb-chars="406"><span class="idea" data-nb-ref-number="88" id="idea88" data-nb-words="64" data-nb-chars="406">A&nbsp;Šebestián s&nbsp;Davidem a&nbsp;Milošem opustili stěhovák, ale nespěchali dolů, k&nbsp;nejbližšímu telefonu, ani po&nbsp;stráni nahoru, nýbrž pod Šebestiánovým vedením opatrně obešli kopec a&nbsp;uviděli teď dědečkův dům z&nbsp;druhé strany, totiž neuviděli z&nbsp;domu nic, protože tady přiléhala k&nbsp;zadnímu traktu veliká zahrada a&nbsp;koruny stromů a&nbsp;vysoké keře tvořily neprůhledný paraván mezi domem a&nbsp;zahradní bránou, před níž teď stanuli.</span></p>
          <p class="chunk" data-nb-ref-number="89" data-nb-words="28" data-nb-chars="165"><span class="idea" data-nb-ref-number="89" id="idea89" data-nb-words="28" data-nb-chars="165">Nemám bohužel klíč, nemohl jsem vědět, že&nbsp;půjdeme tudy, omlouval se&nbsp;Šebestián a&nbsp;David s&nbsp;Milošem se&nbsp;podívali na&nbsp;ostrá bodla, nasazená na&nbsp;vysoké bráně i&nbsp;vysokém plotě.</span></p>
          <p class="chunk" data-nb-ref-number="90" data-nb-words="31" data-nb-chars="172"><span class="idea" data-nb-ref-number="90" id="idea90" data-nb-words="31" data-nb-chars="172">Můžu? zeptal se&nbsp;Miloš, ale i&nbsp;kdyby mu&nbsp;v&nbsp;tom chtěl někdo zabránit, stejně už&nbsp;bylo pozdě. Rozběhl se&nbsp;proti bráně a&nbsp;proletěl dovnitř, jako kdyby tam byl jenom otočný turniket.</span></p>
          <p class="chunk" data-nb-ref-number="91" data-nb-words="18" data-nb-chars="124"><span class="idea" data-nb-ref-number="91" id="idea91" data-nb-words="18" data-nb-chars="124">Snadno se&nbsp;bojuje s&nbsp;černokněžníkem, ocenil to&nbsp;hned Šebestián, když má&nbsp;člověk za&nbsp;pomocníky Dlouhého, Širokého a&nbsp;Bystrozrakého!</span></p>
          <p class="chunk" data-nb-ref-number="92" data-nb-words="30" data-nb-chars="213"><span class="idea" data-nb-ref-number="92" id="idea92" data-nb-words="30" data-nb-chars="213">Ale tím obtíže zdaleka nekončily. Před sebou teď měli veliký ošklivý altánek, jenž svým vzhledem doslova odpuzoval. Připomínal totiž gigantickou záchodovou mísu, do&nbsp;níž se&nbsp;vyprázdnilo pět generací zahradních obrů.</span></p>
          <p class="chunk" data-nb-ref-number="93" data-nb-words="19" data-nb-chars="105"><span class="idea" data-nb-ref-number="93" id="idea93" data-nb-words="19" data-nb-chars="105">Nikdy jsem neviděl nic tak hnusnýho, přiznal David, a&nbsp;doufám, že&nbsp;už&nbsp;neuvidím. A&nbsp;Miloš, ten si&nbsp;jen uplivl.</span></p>
          <p class="chunk" data-nb-ref-number="94" data-nb-words="75" data-nb-chars="453"><span class="idea" data-nb-ref-number="94" id="idea94" data-nb-words="75" data-nb-chars="453">Ta&nbsp;ošklivost je&nbsp;funkční, rozumějte, moji milí, chrání totiž tajemství spolehlivěji než sedmihlavý drak. A&nbsp;teď, pánové, smím prosit? vyzval je&nbsp;Šebestián. Spatříte cosi, co&nbsp;jste ještě neviděli, a&nbsp;zažijete něco, co&nbsp;jste ještě nezažili. A&nbsp;já jen doufám, že&nbsp;cesta je&nbsp;stále ještě průchozí. A&nbsp;Miloš s&nbsp;Davidem vnikli do&nbsp;altánku otřásajíce se&nbsp;hnusem a&nbsp;Šebestián uvedl do&nbsp;chodu táhlo, které jim hned otevřelo cestu do&nbsp;pekel. Aspoň to&nbsp;tak na&nbsp;první pohled vypadalo.</span></p>
          <p class="chunk" data-nb-ref-number="95" data-nb-words="41" data-nb-chars="238"><span class="idea" data-nb-ref-number="95" id="idea95" data-nb-words="41" data-nb-chars="238">A&nbsp;teď půjdeme dlouhou chodbou pod zahradou a&nbsp;cesta je&nbsp;sice elektricky osvětlená, ale může se&nbsp;stát, že&nbsp;narazíme na&nbsp;úsek, kde už&nbsp;všechno není, jak bychom si&nbsp;zrovna přáli, a&nbsp;tak se&nbsp;držme raději pohromadě a&nbsp;vyvarujme příliš dychtivých pohybů.</span></p>
          <p class="chunk" data-nb-ref-number="96" data-nb-words="28" data-nb-chars="175"><span class="idea" data-nb-ref-number="96" id="idea96" data-nb-words="28" data-nb-chars="175">Chodba byla překvapivě široká, snad se&nbsp;dalo dokonce mluvit o&nbsp;podzemní dálnici, což Davida přivádělo v&nbsp;úžas. Vlastně je&nbsp;s&nbsp;podivem, že&nbsp;tady tvůj dědeček nepostavil rovnou metro.</span></p>
          <p class="chunk" data-nb-ref-number="97" data-nb-words="20" data-nb-chars="117"><span class="idea" data-nb-ref-number="97" id="idea97" data-nb-words="20" data-nb-chars="117">Však k&nbsp;tomu moc nechybělo, usmál se&nbsp;Šebestián a&nbsp;ukázal na&nbsp;stěny, jež byly, jak na&nbsp;stanicích metra, vyzdobeny reliéfy.</span></p>
          <p class="chunk" data-nb-ref-number="98" data-nb-words="91" data-nb-chars="546"><span class="idea" data-nb-ref-number="98" id="idea98" data-nb-words="91" data-nb-chars="546">A&nbsp;šli tedy širokou chodbou, kam už&nbsp;nikdo, jak přiznal Šebestián, nevstoupil drahně let, a&nbsp;světlo zde bylo možná už&nbsp;trochu povadlé, ale vzduch stále svěží, ani závan sklepní či&nbsp;dokonce hrobové zatuchlosti. A&nbsp;občas se&nbsp;na&nbsp;zdi objevil nějaký překvapivý výtvarný motiv, takže David byl v&nbsp;pokušení zastavit se&nbsp;a&nbsp;prohlédnout si&nbsp;ho&nbsp;(přísahal bych na&nbsp;duši své nebožky matky, vykřikl David přidušeně, že&nbsp;tady někdo ilustroval Skácelova čtyřverší! ale ta&nbsp;chodba je&nbsp;přece stará jak Metuzalém, jak se&nbsp;tady ten motiv vzal? ale tohle je&nbsp;jasně basreliéf k&nbsp;básni:</span></p>
        </section>
        <section>
          <p class="chunk" data-nb-ref-number="99" data-nb-words="19" data-nb-chars="105"><em><span class="idea" data-nb-ref-number="99" id="idea99" data-nb-words="4" data-nb-chars="25">v hedvábné chvíli večerní<br></span>
<span class="idea" data-nb-ref-number="100" id="idea100" data-nb-words="5" data-nb-chars="26">harfy jak kolmé splavy ční<br></span>
<span class="idea" data-nb-ref-number="101" id="idea101" data-nb-words="4" data-nb-chars="27">traviči studní studny tráví<br></span>
<span class="idea" data-nb-ref-number="102" id="idea102" data-nb-words="6" data-nb-chars="27">a&nbsp;modře ze&nbsp;sna křičí pávi),</span></em></p>
        </section>
        <section>
          <p class="chunk" data-nb-ref-number="100" data-nb-words="83" data-nb-chars="478"><span class="idea" data-nb-ref-number="103" id="idea103" data-nb-words="83" data-nb-chars="478">ale Šebestián ho&nbsp;stále popoháněl a&nbsp;pak David pochopil, že&nbsp;už&nbsp;prošli pod zahradou a&nbsp;jsou teď v&nbsp;domě, totiž pod domem, a&nbsp;zarazil se, ale Šebestián mu&nbsp;vysvětlil, že&nbsp;celý prostor, v&nbsp;němž se&nbsp;nacházejí a&nbsp;do něhož ještě dále vstoupí, je&nbsp;oddělen zvukovou bariérou od&nbsp;vlastního domu a&nbsp;že ta&nbsp;izolace je&nbsp;tak důkladná, že&nbsp;tady můžou klidně skákat, tančit, jančit, zpívat, křičet, a&nbsp;v&nbsp;domě je&nbsp;nikdo ani nezaslechne. A&nbsp;pak už&nbsp;stoupali schodištěm, umístěným v&nbsp;jakémsi širokém, objemném tubuse.</span></p>
          <p class="chunk" data-nb-ref-number="101" data-nb-words="118" data-nb-chars="717"><span class="idea" data-nb-ref-number="104" id="idea104" data-nb-words="118" data-nb-chars="717">A&nbsp;teď, upozornil Šebestián, se&nbsp;už&nbsp;každou chvíli octneme v&nbsp;půdních prostorách, rovněž hermeticky oddělených a&nbsp;zvukově izolovaných. Dědeček s&nbsp;tím vším začal na&nbsp;počátku německý okupace. To&nbsp;už&nbsp;překročil šedesátku, podstatnou část svého díla měl už&nbsp;za&nbsp;sebou, už&nbsp;ho&nbsp;jenom završoval, a&nbsp;tu pocítil, že&nbsp;je&nbsp;taky nejvyšší čas, aby naplnil i&nbsp;své dílo vlastenecké. Ale dříve, než se&nbsp;do&nbsp;toho mohl dát, musel si&nbsp;pořídit tajný půdní ateliér. A&nbsp;nejen nedostupný, ale také naprosto neidentifikovatelný. Kdo o&nbsp;něm nevěděl, neměl ho&nbsp;ani tušit. A&nbsp;tak skrytý, že&nbsp;kdyby tenkrát na&nbsp;něčí udání přišlo gestapo a&nbsp;například zapichovalo do&nbsp;domu obří pletací jehly, žádná z&nbsp;nich by&nbsp;neměla šanci projít tím tajným a&nbsp;nezasažitelným půdním prostorem.</span></p>
          <p class="chunk" data-nb-ref-number="102" data-nb-words="39" data-nb-chars="213"><span class="idea" data-nb-ref-number="105" id="idea105" data-nb-words="39" data-nb-chars="213">Olala, řekl David, tomu všemu rozumím, ale proč si&nbsp;tvůj dědeček stavěl tu&nbsp;širokou chodbu pod zahradou? Proč si&nbsp;do&nbsp;toho ateliéru chodil jako slon do&nbsp;manéže? A&nbsp;proč i&nbsp;tenhle tubus je&nbsp;jak tunel pod kanálem La&nbsp;Manche?</span></p>
          <p class="chunk" data-nb-ref-number="103" data-nb-words="59" data-nb-chars="349"><span class="idea" data-nb-ref-number="106" id="idea106" data-nb-words="59" data-nb-chars="349">Však už&nbsp;jsme u&nbsp;toho, co&nbsp;kdybys mě&nbsp;nepřerušoval? A&nbsp;když už&nbsp;tedy měl všechno připravené, jenom začít, zaujala dědečka myšlenka vytvořit něco, co&nbsp;bude národu nejen útěchou, ale i&nbsp;pomocí v&nbsp;nejvyšší nouzi. Jak jsem už&nbsp;řekl, nebyl jen malířem a&nbsp;sochařem, ale i&nbsp;živoucím Leonardem, takže měl všechny předpoklady stvořit to, co&nbsp;teď už&nbsp;každou chvíli uvidíte.</span></p>
          <p class="chunk" data-nb-ref-number="104" data-nb-words="82" data-nb-chars="501"><span class="idea" data-nb-ref-number="107" id="idea107" data-nb-words="82" data-nb-chars="501">Ale přestože David s&nbsp;Milošem byli tedy tak trochu připraveni na&nbsp;to, co&nbsp;je&nbsp;čeká, přece jenom to&nbsp;s&nbsp;nimi&nbsp;– když vstoupili na&nbsp;poslední schod tubusu&nbsp;– trochu škublo. Stanuli totiž tváří v&nbsp;tvář šiku ocelových jezdců na&nbsp;ocelových koních, celému pluku, namáčknutému tak těsně na&nbsp;sebe, že&nbsp;jejich zvednuté korouhve tvořily hustý ocelový les. A&nbsp;Miloš, který byl klekavého ducha (a odkojený Hvězdnými válkami), padl okamžitě na&nbsp;kolena, ale Šebestián do&nbsp;něho vztekle drbl, protože opravdu neměli času na&nbsp;rozdávání.</span></p>
          <p class="chunk" data-nb-ref-number="105" data-nb-words="111" data-nb-chars="708"><span class="idea" data-nb-ref-number="108" id="idea108" data-nb-words="111" data-nb-chars="708">Mám tu&nbsp;čest představit vám dědečkovy blanické rytíře, blouznivé svatováclavské vojsko, ten zářný diadém jeho talentu, který dědečka stál nejen nadlidské úsilí, ale i&nbsp;pohádkové jmění, větší část toho, k&nbsp;čemu přišel portrétováním továrníků, jejich obézních manželek a&nbsp;ošklivých dcer. V&nbsp;dubnu 1945 bylo dílo konečně hotovo a&nbsp;dědeček uvažoval o&nbsp;tom, že&nbsp;by&nbsp;svatováclavské vojsko poslal na&nbsp;pomoc Pražskému povstání. Ale dostalo se&nbsp;mu&nbsp;zamítavé odpovědi: už&nbsp;je&nbsp;rozhodnuto, do&nbsp;Prahy pojedou sovětské tanky. A&nbsp;tak blaničtí rytíři nevytáhli odtud nikdy paty. A&nbsp;završením díla se&nbsp;také uzavřel dědečkův život, a&nbsp;jak ubíhal čas od&nbsp;jeho smrti, otec ztrácel důvěru v&nbsp;ty veliké marionety a&nbsp;nepodlehl nikdy pokušení použít je.</span></p>
          <p class="chunk" data-nb-ref-number="106" data-nb-words="17" data-nb-chars="83"><span class="idea" data-nb-ref-number="109" id="idea109" data-nb-words="17" data-nb-chars="83">Třesky plesky, řekl Miloš. A&nbsp;jak to&nbsp;teda je? Jsou to&nbsp;jenom veliké loutky a&nbsp;nic víc?</span></p>
          <p class="chunk" data-nb-ref-number="107" data-nb-words="82" data-nb-chars="453"><span class="idea" data-nb-ref-number="110" id="idea110" data-nb-words="82" data-nb-chars="453">Na&nbsp;kůň! zavelel Šebestián a&nbsp;sám šel k&nbsp;prvému jezdci v&nbsp;čele vojska, ke&nbsp;svatému Václavovi, vydrápal se&nbsp;na&nbsp;hřbet jeho koně a&nbsp;otevřel si&nbsp;v&nbsp;zádech knížete dvířka a&nbsp;vnikl dovnitř jak do&nbsp;strojovny a&nbsp;zaklapl za&nbsp;sebou. David s&nbsp;Milošem ho&nbsp;následovali a&nbsp;zavřeli se&nbsp;každý do&nbsp;svého rytíře. Ještě chvíle napětí a&nbsp;pak se&nbsp;už&nbsp;pohnul knížecí kůň, ocelový jezdec bláznivě zamával korouhví a&nbsp;hned pohnuli se&nbsp;také jezdci s&nbsp;Davidem a&nbsp;Milošem a&nbsp;zamířili ke&nbsp;schodišti v&nbsp;tubusu.</span></p>
          <p class="chunk" data-nb-ref-number="108" data-nb-words="85" data-nb-chars="485"><span class="idea" data-nb-ref-number="111" id="idea111" data-nb-words="85" data-nb-chars="485">Celé svatováclavské vojsko bylo propojené, hnulo se&nbsp;jak jeden muž, a&nbsp;všichni blaničtí rytíři se&nbsp;spouštěli tubusem, ale dokonalou zvukovou izolací nevyklouzla ani myš zvuku a&nbsp;celý pluk co&nbsp;nejtišeji prohřměl pod zahradou. A&nbsp;když pak vpadli na&nbsp;světlo boží a&nbsp;vynořili se&nbsp;z&nbsp;ošklivého altánku a&nbsp;octli se&nbsp;u&nbsp;zahradní brány, uviděl David všemi průzory ve&nbsp;svém rytíři, že&nbsp;je&nbsp;to&nbsp;opravdu zdatné vojsko a&nbsp;že si&nbsp;s&nbsp;ním můžou troufnout ledasco. A&nbsp;tak si&nbsp;taky troufli a&nbsp;hned otočili pluk zpátky k&nbsp;domu.</span></p>
          <p class="chunk" data-nb-ref-number="109" data-nb-words="104" data-nb-chars="650"><span class="idea" data-nb-ref-number="112" id="idea112" data-nb-words="104" data-nb-chars="650">Jenže tentokrát neběželi podzemní chodbou, ale mezi stromy, a&nbsp;přestože zahrada byla podestlána loňským a&nbsp;předloňským listím, dunělo to&nbsp;tak, že&nbsp;Šebestián s&nbsp;Davidem a&nbsp;Milošem hleděli pilně k&nbsp;domu, očekávajíce, že&nbsp;z&nbsp;něho teď vyběhnou vyburcovaní zloději se&nbsp;škorpiony a&nbsp;kalašnikovy a&nbsp;zahájí palbu (plesk, plesk, rozplácnou se&nbsp;kulky na&nbsp;ocelových krunýřích rytířů), ale vzápětí zas odhodí zbraně a&nbsp;rozprchnou se, ale svatováclavské vojsko jim bude okamžitě v&nbsp;patách a&nbsp;sežene je&nbsp;hezky do&nbsp;houfu a&nbsp;sevře v&nbsp;těsném prstenci a&nbsp;koně s&nbsp;jezdci se&nbsp;vztyčí na&nbsp;zadních a&nbsp;dotknou se&nbsp;ocelovými kopyty toho zlodějského chumlu. Ale kdepak, kdepak, všechno bylo úplně jinak!</span></p>
          <p class="chunk" data-nb-ref-number="110" data-nb-words="64" data-nb-chars="391"><span class="idea" data-nb-ref-number="113" id="idea113" data-nb-words="64" data-nb-chars="391">Celé vojsko se&nbsp;před domem prudce zastavilo. Se&nbsp;sklopenými hlavami a&nbsp;předními kopyty zarytými do&nbsp;země. Celá jízdní armáda najednou v&nbsp;tichém očekávání. V&nbsp;půlkruhu a&nbsp;v&nbsp;několika řadách. Až&nbsp;pak kůň svatého Václava zvedl hlavu a&nbsp;vroucně zaržal. A&nbsp;v&nbsp;té chvíli z&nbsp;otevřených dveří kdosi vystoupil a&nbsp;ostatní koně také zvedli hlavy a&nbsp;taky ocelově zařehtali. Žádostivě natahujíce nozdry a&nbsp;orosené pysky.</span></p>
          <p class="chunk" data-nb-ref-number="111" data-nb-words="37" data-nb-chars="233"><span class="idea" data-nb-ref-number="114" id="idea114" data-nb-words="37" data-nb-chars="233">Dědečku! vyhrklo ze&nbsp;Šebestiána. Ale vzápětí si&nbsp;uvědomil, že&nbsp;ho&nbsp;takhle zevnitř nemůže nikdo slyšet. A&nbsp;tak vystoupil dvířky v&nbsp;knížecích zádech a&nbsp;vydrápal se&nbsp;svatému Václavovi na&nbsp;ramena, usadil se&nbsp;tam a&nbsp;zopakoval svůj srdceryvný výkřik.</span></p>
          <p class="chunk" data-nb-ref-number="112" data-nb-words="58" data-nb-chars="370"><span class="idea" data-nb-ref-number="115" id="idea115" data-nb-words="58" data-nb-chars="370">Ovládej se, vnuku, pokáral ho&nbsp;dědeček, protože to&nbsp;byl nepochybně on, přesně takový, jakého Šebestián znal z&nbsp;nesčetných dědečkových autoportrétů, stál tam jak v&nbsp;dobách své největší slávy, kdy měl vlastní malířskou školu a&nbsp;zástupy svých epigonů, stál a&nbsp;lovil z&nbsp;kapes celé hrsti bronzových kostek cukru a&nbsp;snažil se&nbsp;spravedlivě podělit všechny ty&nbsp;natahující se&nbsp;koňské hlavy.</span></p>
          <p class="chunk" data-nb-ref-number="113" data-nb-words="51" data-nb-chars="338"><span class="idea" data-nb-ref-number="116" id="idea116" data-nb-words="51" data-nb-chars="338">Co&nbsp;tady děláš, dědečku? pokračoval Šebestián, přidržuje se&nbsp;svatováclavské přilbice. Nemůžeš pokojně spát v&nbsp;hrobě? Tlačí tě&nbsp;snad ten veliký náhrobní kámen s&nbsp;masturbující mramorovou Múzou? Anebo tě&nbsp;jen tíží špatné svědomí? Máme snad zaplatit nějaký tvůj dávný dluh? Anebo naopak zvednout rukavici, kterou ti&nbsp;tady kdysi kdosi hodil do&nbsp;tváře?</span></p>
          <p class="chunk" data-nb-ref-number="114" data-nb-words="144" data-nb-chars="781"><span class="idea" data-nb-ref-number="117" id="idea117" data-nb-words="144" data-nb-chars="781">Klid, hochu, jsem tady jen na&nbsp;skok, dá&nbsp;se&nbsp;říct. Jen jsem si&nbsp;pro něco přijel. Ale neboj, neodvezu si&nbsp;sochy ani obrazy. Přijel jsem si&nbsp;jen pro své vzpomínky. To&nbsp;je&nbsp;na&nbsp;onom světě nesmírně cenný kapitál. Z&nbsp;toho tam žijem. To&nbsp;nám slouží jako platidlo. A&nbsp;to tam pijeme, kouříme i&nbsp;fetujem, a&nbsp;kdo má&nbsp;pěknou hromádku svých posraných pozemských vzpomínek, žije si&nbsp;tam jak prase v&nbsp;žitě a&nbsp;ještě s&nbsp;tím může kšeftovat. Když jsem odtud tak spěšně odcházel, nestačil jsem si&nbsp;jich dost nabrat a&nbsp;teď tam, chlapče, strádám. Ale tentokrát jsem si&nbsp;na&nbsp;to&nbsp;přitáhl celej náklaďák s&nbsp;přívěsem. Ale jak se&nbsp;tak koukám, řekl bych, že&nbsp;tenhle večír se&nbsp;ještě zdržím. Co&nbsp;říkáš, mohli bychom zas v&nbsp;tomhle domě uspořádat velkej raut pro zvané i&nbsp;nezvané. A&nbsp;teď už&nbsp;mě&nbsp;seznam se&nbsp;svými kamarády, jsou všichni mými hosty.</span></p>
          <p class="chunk" data-nb-ref-number="115" data-nb-words="64" data-nb-chars="374"><span class="idea" data-nb-ref-number="118" id="idea118" data-nb-words="64" data-nb-chars="374">A&nbsp;Šebestiánův dědeček to&nbsp;řekl, jako kdyby teď čekal, že&nbsp;z&nbsp;každého rytíře se&nbsp;jak z&nbsp;konzervy vyklube pořádná dávka člověčiny, a&nbsp;byl pak znatelně zklamán (anebo to&nbsp;zklamání obratně hrál), když z&nbsp;rytířů vystoupali jen Miloš s&nbsp;Davidem. Postavili se&nbsp;do&nbsp;půlkruhu z&nbsp;koňských hlav a&nbsp;letní vítr jim čechral vlasy a&nbsp;dědeček jim šel vstříc s&nbsp;napřaženou dlaní: Říkejte mi&nbsp;Adame, přátelé!</span></p>
          <p class="chunk" data-nb-ref-number="116" data-nb-words="32" data-nb-chars="185"><span class="idea" data-nb-ref-number="119" id="idea119" data-nb-words="32" data-nb-chars="185">Tak jo, souhlasil Miloš. Ale můžu ti&nbsp;hned něco svěřit, Adámku? Asi by&nbsp;ses měl napřed ale pořádně osprchovat, dost teda páchneš tím, no, mršinou. Řekl Miloš, ten pořízek s&nbsp;duší děvčátka.</span></p>
          <p class="chunk" data-nb-ref-number="117" data-nb-words="35" data-nb-chars="216"><span class="idea" data-nb-ref-number="120" id="idea120" data-nb-words="35" data-nb-chars="216">A&nbsp;pak už&nbsp;Miloš, dědeček a&nbsp;David, objímajíce se&nbsp;kolem ramen, vešli dovnitř. A&nbsp;venku zůstalo akorát svatováclavské vojsko a&nbsp;Šebestián, jenž stále seděl až&nbsp;nahoře za&nbsp;krkem svatému Václavovi a&nbsp;nedokázal už, kurva, slízt.</span></p>
          <p class="chunk" data-nb-ref-number="118" data-nb-words="14" data-nb-chars="95"><span class="idea" data-nb-ref-number="121" id="idea121" data-nb-words="14" data-nb-chars="95">Davide, Miloši, dědečku! zakřičel lítostivě. Ale vevnitř už&nbsp;bylo přiveselo a&nbsp;nikdo ho&nbsp;neslyšel.</span></p>
        </section>
        <section>
          <p class="chunk" data-nb-ref-number="119" data-nb-words="28" data-nb-chars="178"><span class="idea" data-nb-ref-number="122" id="idea122" data-nb-words="28" data-nb-chars="178">Několik týdnů po&nbsp;právě vylíčených událostech, totiž v&nbsp;neděli 9. srpna 1998, sestoupil Šebestián ze&nbsp;svého ateliéru do&nbsp;kuchyně a&nbsp;oslovil tam dědečka a&nbsp;okamžitě to&nbsp;slízl nepočítaně.</span></p>
          <p class="chunk" data-nb-ref-number="120" data-nb-words="58" data-nb-chars="329"><span class="idea" data-nb-ref-number="123" id="idea123" data-nb-words="58" data-nb-chars="329">Copak jsem se&nbsp;vás všecky dost nenaprosil a&nbsp;nezapřísahal, abyste mi&nbsp;říkali Adame?! Tak mi&nbsp;pověz, jaký já&nbsp;jsem děda a&nbsp;copak na&nbsp;to&nbsp;snad vypadám?! A&nbsp;kromě toho, když budeme v&nbsp;té věci důslední (Adamovi blýsklo v&nbsp;očích), když budeme jen trošičku důslední, tak já&nbsp;vlastně vůbec nejsem tvůj dědeček, protože tvá matka tě&nbsp;ve&nbsp;skutečnosti&nbsp;–</span></p>
          <p class="chunk" data-nb-ref-number="121" data-nb-words="8" data-nb-chars="51"><span class="idea" data-nb-ref-number="124" id="idea124" data-nb-words="8" data-nb-chars="51">Co&nbsp;mě&nbsp;má&nbsp;matka ve&nbsp;skutečnosti?! vyskočil Šebestián.</span></p>
          <p class="chunk" data-nb-ref-number="122" data-nb-words="157" data-nb-chars="931"><span class="idea" data-nb-ref-number="125" id="idea125" data-nb-words="157" data-nb-chars="931">Ale nic, totiž vůbec nic, to&nbsp;jsem jenom tak plácl, chlácholí ho&nbsp;Adam a&nbsp;snaží se&nbsp;vtisknout zpátky do&nbsp;kuchyňské židle. Vidíš tam toho Trampotu, ty&nbsp;Červený střechy? a&nbsp;ukazuje na&nbsp;obrázek na&nbsp;protější stěně. To&nbsp;jsem od&nbsp;něho dostal k&nbsp;šedesátinám. Povídal jsem ti&nbsp;vůbec někdy o&nbsp;Trampotovi? To&nbsp;ti&nbsp;byl obrovskej malíř! Českej Cézanne! Na&nbsp;první pohled jen vobyčejnský krajinky, ale v&nbsp;každé z&nbsp;nich řád celého vesmíru! A&nbsp;taky fantastickej kamarád! Odpoledne o&nbsp;mých šedesátinách jsme pak jeli s&nbsp;Honzou Trampotou, ale taky s&nbsp;tvým otcem Rackem na&nbsp;kolech do&nbsp;Bílovic a&nbsp;moje žena Josefina a&nbsp;tvoje matka Julie zatím připravovaly slavnostní večeři o&nbsp;třech chodech. Naschvál, jestli si&nbsp;ještě vzpomenu, co&nbsp;jsme to&nbsp;tenkrát měli? Jehněčí maso v&nbsp;pergamenu! Zajíce na&nbsp;hříbkách! Koroptve po&nbsp;burgundsku! To&nbsp;je&nbsp;paměť, co! Ale samozřejmě to&nbsp;Josefina s&nbsp;Julií nepřipravovaly samy. To&nbsp;bys měl pamatovat i&nbsp;ty, že&nbsp;jsme měli kuchařku, ne? No, nebudu tě&nbsp;trápit: Terezu!</span></p>
          <p class="chunk" data-nb-ref-number="123" data-nb-words="22" data-nb-chars="131"><span class="idea" data-nb-ref-number="126" id="idea126" data-nb-words="22" data-nb-chars="131">Jediný, co&nbsp;chci vědět, říká Šebestián tiše (ještě pořád stojí, hrozivě vztyčený jako bodák), chci vědět, cos chtěl říct o&nbsp;mý matce!</span></p>
          <p class="chunk" data-nb-ref-number="124" data-nb-words="25" data-nb-chars="141"><span class="idea" data-nb-ref-number="127" id="idea127" data-nb-words="25" data-nb-chars="141">O&nbsp;Julii? Opravdu nic špatnýho. O&nbsp;tvý matce fakticky nevím nic, co&nbsp;bys sám nevěděl. Chceš, abych ti&nbsp;to&nbsp;odpřisáhl na&nbsp;spásu svý nesmrtelný duše?</span></p>
          <p class="chunk" data-nb-ref-number="125" data-nb-words="17" data-nb-chars="109"><span class="idea" data-nb-ref-number="128" id="idea128" data-nb-words="17" data-nb-chars="109">Upřímně, Adame, povzdechl Šebestián, ty&nbsp;seš někdy děsně zlomyslný, škodolibý, zlý tvor. Člověk aby se&nbsp;tě&nbsp;bál!</span></p>
          <p class="chunk" data-nb-ref-number="126" data-nb-words="196" data-nb-chars="1141"><span class="idea" data-nb-ref-number="129" id="idea129" data-nb-words="196" data-nb-chars="1141">Tak to&nbsp;mi&nbsp;neříkej. To&nbsp;jsem musel pochytit až&nbsp;tady od&nbsp;vás. Totiž ne&nbsp;od&nbsp;tebe nebo od&nbsp;Davida nebo od&nbsp;Zlatovlásky nebo od&nbsp;Miloše nebo od&nbsp;Bua Bua, ale to&nbsp;jsem se&nbsp;myslím naučil od&nbsp;vašich politiků. Co&nbsp;jsem tady, všechno pozorně sleduju, volby a&nbsp;pak taky to, co&nbsp;po&nbsp;nich propuklo, a&nbsp;řeknu ti: zlomyslní, zlí, prolhaní, jeden druhého podráží a&nbsp;z&nbsp;toho zas jako když másla ukrajuje, těma samýma rukama se&nbsp;navzájem škrtí a&nbsp;zároveň si&nbsp;jima žehnají! Ti&nbsp;vaši politici, fialovej hnus! Vždyť se&nbsp;podívej, není v&nbsp;nich špetka opravdovosti! Jen ješitní manekýni a&nbsp;ješitní panáci v&nbsp;šik oblecích! A&nbsp;jen ukájejí svý mocichtivý libido všema prostředkama, orálně i&nbsp;análně, individuálně i&nbsp;hromadně! A&nbsp;vzpomínáš si&nbsp;ještě, cos mi&nbsp;říkal o&nbsp;Sládkových republikánech, co&nbsp;neprošli volbama? Já&nbsp;si&nbsp;teda myslím, že&nbsp;stačili udělat, co&nbsp;si&nbsp;předsevzali. Šli do&nbsp;český politiky, aby ji&nbsp;infikovali, aby ji&nbsp;nakazili, a&nbsp;dneska je&nbsp;už&nbsp;celá zasmrádlá, převzala republikánský moresy. A&nbsp;jedinej, kdo jim tady ještě překáží, je&nbsp;prezident. Dávají sloužit černý mše za&nbsp;jeho onemocnění a&nbsp;vrážejí jehly do&nbsp;jeho gumáka: do&nbsp;střev! do&nbsp;plic! do&nbsp;srdce! A&nbsp;uvidíš, že&nbsp;nakonec najdou způsob, jak ho&nbsp;uštvat.</span></p>
          <p class="chunk" data-nb-ref-number="127" data-nb-words="47" data-nb-chars="289"><span class="idea" data-nb-ref-number="130" id="idea130" data-nb-words="47" data-nb-chars="289">A&nbsp;to se&nbsp;už&nbsp;zakousli do&nbsp;svého oblíbeného tématu. Adam se&nbsp;Šebestiánem vedli nekonečné rozpravy o&nbsp;politice, těch se&nbsp;nedokázali nasytit. Však taky Zlatovláska podezřívala Adama, že&nbsp;se&nbsp;tady na&nbsp;zemi zdržel a&nbsp;teď zuby nehty drží hlavně kvůli těm řečem o&nbsp;politice, kvůli těm nekonečným dišputacím.</span></p>
          <p class="chunk" data-nb-ref-number="128" data-nb-words="74" data-nb-chars="455"><span class="idea" data-nb-ref-number="131" id="idea131" data-nb-words="74" data-nb-chars="455">Ach ne, nechcu nikoho bránit, tvrdí Adam o&nbsp;chvíli později, vždyť víš, co&nbsp;si&nbsp;o&nbsp;vašich politicích myslím. Ale bohužel samotná podstata politiky je&nbsp;vždycky jen ta, že&nbsp;na&nbsp;její nejvyšší posty se&nbsp;mohou dostat a&nbsp;trvaleji se&nbsp;tam usadit pouze individua posedlá mocí, přímo nemocná mocí, příkladní psychopati a&nbsp;arogantní domýšlivci, vždycky jen ti, jimž chybí ta&nbsp;nejzákladnější lidská výbava, co&nbsp;nejsou schopni vcítit se&nbsp;do&nbsp;osudu druhých a&nbsp;pochybovat o&nbsp;sobě samých.</span></p>
          <p class="chunk" data-nb-ref-number="129" data-nb-words="45" data-nb-chars="264"><span class="idea" data-nb-ref-number="132" id="idea132" data-nb-words="45" data-nb-chars="264">Ale smím, Adame, vědět, proč tomu tak je? Proč běh lidských dějin určují právě jen megalomani, obludně sebevědomá lidská hovádka, psychopati a&nbsp;egoistické mrchy a&nbsp;začasto i&nbsp;masoví vrazi na&nbsp;trůnech a&nbsp;proč právě před nimi padají lidi pořád znova na&nbsp;zadky i&nbsp;na kolena?</span></p>
          <p class="chunk" data-nb-ref-number="130" data-nb-words="134" data-nb-chars="769"><span class="idea" data-nb-ref-number="133" id="idea133" data-nb-words="134" data-nb-chars="769">Na&nbsp;to&nbsp;stejně nepříjdete, uklidňuje je&nbsp;Zlatovláska. A&nbsp;v&nbsp;závěsu za&nbsp;ní&nbsp;je&nbsp;tu&nbsp;hned i&nbsp;Kryštof. A&nbsp;ten strašlivě zívá. Bacha, napomíná ho&nbsp;Adam, když budeš takhle zívat, obrátíš se&nbsp;naruby jak rukavice! Ale to&nbsp;už&nbsp;je&nbsp;tady taky David se&nbsp;svým závozníkem Milošem, tím šťastným nedělňátkem, však je&nbsp;taky dneska neděle, ale to&nbsp;jsme snad už&nbsp;říkali, ne? Přeju krásné jitro, dámy, krásné jitro, pánové! uklání se&nbsp;Miloš na&nbsp;všecky strany. Ale přichází i&nbsp;Zlatovlásčina matka Sára a&nbsp;přijíždí i&nbsp;její otec, nesmrtelný dědeček Kondor v&nbsp;kolečkovém křesle. A&nbsp;za oknem do&nbsp;zahrady můžou všichni vidět Bua Bua, který už&nbsp;tam běhá mezi stromy a&nbsp;rozhazuje přitom rukama a&nbsp;vyskakuje a&nbsp;kroutí hlavou, což je&nbsp;moc důležité pro krční páteř, když uvážíte, že&nbsp;jako šéf firmy Odysseus celé dny sedí u&nbsp;počítače.</span></p>
          <p class="chunk" data-nb-ref-number="131" data-nb-words="25" data-nb-chars="135"><span class="idea" data-nb-ref-number="134" id="idea134" data-nb-words="25" data-nb-chars="135">(A&nbsp;už jsme vám pověděli, že&nbsp;Bua Bua vlastně není žádné původní nigerské jméno? A&nbsp;že vzniklo z&nbsp;Bois Bois a&nbsp;francouzsky znamená Les Les?)</span></p>
        </section>
        <section>
          <p class="chunk" data-nb-ref-number="132" data-nb-words="58" data-nb-chars="346"><span class="idea" data-nb-ref-number="135" id="idea135" data-nb-words="58" data-nb-chars="346">To&nbsp;prvé, co&nbsp;Adam udělal, jakmile zjistil, že&nbsp;se&nbsp;tady ještě nějaký ten pátek zdrží (totiž až&nbsp;do&nbsp;plesové sezóny, chtěl si&nbsp;tady zopakovat aspoň jeden z&nbsp;těch velkých a&nbsp;nádherných předválečných plesů, které rovněž tenhle dům proslavily), takže to&nbsp;prvé, co&nbsp;udělal, když se&nbsp;tady znova usadil, bylo, že&nbsp;přesvědčil všechny, aby se&nbsp;sem za&nbsp;ním přistěhovali.</span></p>
          <p class="chunk" data-nb-ref-number="133" data-nb-words="202" data-nb-chars="1231"><span class="idea" data-nb-ref-number="136" id="idea136" data-nb-words="202" data-nb-chars="1231">Snadné bylo přesvědčit Šebestiána, protože ten v&nbsp;tomhle velikém domě prožil přece dětství. A&nbsp;zrovna se&nbsp;teď chystal prodat nějaké obrazy a&nbsp;sochy svého otce a&nbsp;děda, Racka a&nbsp;Adama (a jak máme ještě v&nbsp;živé paměti, přijel si&nbsp;pro ně&nbsp;do&nbsp;Králova Pole Buovým Buovým stěhovákem), aby tak získal prostředky na&nbsp;přestavění a&nbsp;rozšíření přízemního domku v&nbsp;Komárově, toho, který získal výměnou za&nbsp;svůj panelákový družstevní byt v&nbsp;bystrckém sídlišti. Ale když se&nbsp;teď nastěhuje do&nbsp;dědova domu v&nbsp;Králově Poli, nemusí už&nbsp;dál rozprodávat vzácné „rodinné stříbro a&nbsp;zlato“ a&nbsp;může se&nbsp;zároveň zbavit toho proklatého podmáčeného komárovského domku, jehož oprava, přestavba a&nbsp;rozšíření by&nbsp;jen donekonečna hltaly otcovy a&nbsp;dědovy sochy a&nbsp;obrazy, neboť upřímně řečeno, svými vlastními obrazy si&nbsp;Šebestián vydělal tak právě na&nbsp;slanou vodu (a to&nbsp;ještě tou slanou vodou byly často jen Šebestiánovy slzy lítosti a&nbsp;vzteku nad tím, že&nbsp;do&nbsp;svých obrazů vkládal všechno, co&nbsp;měl a&nbsp;uměl, všecek svůj poctivý talent, ale že&nbsp;kdejaký mladý neumětel, konzumní výrobce módních obrázků, ho&nbsp;vytěsnil nejen z&nbsp;výtvarného trhu, ale i&nbsp;z&nbsp;výstavních síní a&nbsp;ze srdcí dam, jež hořela pro krásu vměstnanou na&nbsp;plátno štětcem, špachtlí, sprejem, ale často i&nbsp;nálety do&nbsp;barev máčeného hmyzu).</span></p>
          <p class="chunk" data-nb-ref-number="134" data-nb-words="82" data-nb-chars="473"><span class="idea" data-nb-ref-number="137" id="idea137" data-nb-words="82" data-nb-chars="473">A&nbsp;Davida a&nbsp;Zlatovlásku přesvědčil pak Adam tím, že&nbsp;na&nbsp;stropech v&nbsp;jeho domě nejsou vůbec žádné plesnivé puchýře z&nbsp;vadných odpadů a&nbsp;taky zde nemusejí platit vůbec žádný nájem (nájmy teď zrovna vyletěly prudce nahoru) a&nbsp;že Zlatovláska to&nbsp;má&nbsp;odtud jen kousek do&nbsp;práce (do polikliniky v&nbsp;Lesné to&nbsp;bylo z&nbsp;dědova domu jen tři zastávky městským autobusem) a&nbsp;taky že&nbsp;u&nbsp;domu je&nbsp;obrovská zahrada, živá pokladnice stromoví, květů, ptactva, motýlů, a&nbsp;budete se&nbsp;divit, ale i&nbsp;nějaké zvěře.</span></p>
          <p class="chunk" data-nb-ref-number="135" data-nb-words="150" data-nb-chars="949"><span class="idea" data-nb-ref-number="138" id="idea138" data-nb-words="150" data-nb-chars="949">A&nbsp;Adam samozřejmě nic nenamítal, když si&nbsp;sem Zlatovláska vzala i&nbsp;svou matku Sáru, tu&nbsp;nezapomenutelnou Sáru, matku uličnici, co&nbsp;se&nbsp;hned po&nbsp;rozvodu odstěhovala s&nbsp;tenkrát ještě hodně maličkou Zlatovláskou do&nbsp;starého čapího hnízda, a&nbsp;dva měsíce tam bydlely na&nbsp;vysloužilém továrním komíně vysoko nad střechami Židenic, aby všichni široko daleko viděli, v&nbsp;jaké hmotné bídě je&nbsp;ten nestyda Zlatovlásčin (a budiž připomenuto, že&nbsp;i&nbsp;Šebestiánův) otec Racek zanechal. A&nbsp;Sára si&nbsp;tedy zas s&nbsp;sebou vzala svého otce, Zlatovlásčina dědečka Kondora, kterému už&nbsp;bylo šestadevadesát, ale ještě stále měl tolik fyzické i&nbsp;mravní síly, že&nbsp;ze&nbsp;svého invalidního křesla jedním plivnutím srazil špačka oďobávajícího třešeň. Jen mu&nbsp;bylo třeba za&nbsp;tím účelem otevřít okno. Ale Adam si&nbsp;tam nakonec přivedl i&nbsp;Davidova závozníka Miloše a&nbsp;k&nbsp;údivu všech dokázal zverbovat i&nbsp;Bua Bua, jenž měl přece velice příjemné bydlení ve&nbsp;své klimatizované rezidenci s&nbsp;výhledem na&nbsp;přehradní jezero.</span></p>
          <p class="chunk" data-nb-ref-number="136" data-nb-words="84" data-nb-chars="500"><span class="idea" data-nb-ref-number="139" id="idea139" data-nb-words="84" data-nb-chars="500">Ale jaktože Šebestiána, Zlatovlásku nebo Davida už&nbsp;dávno nenapadlo se&nbsp;sem nastěhovat? A&nbsp;jaktože místo toho trávili nenahraditelný čas svých životů v&nbsp;těch zatuchlých děrách v&nbsp;centru města? Nu, nenapadlo, jelikož v&nbsp;jejich očích to&nbsp;nebyl žádný dům k&nbsp;nastěhování, nýbrž stále jen „dědečkův ateliér“, jen panteon rodové slávy a&nbsp;veliký depozitář a&nbsp;lapidárium pro otcovy a&nbsp;dědovy sochy a&nbsp;obrazy. A&nbsp;to se&nbsp;musel až&nbsp;z&nbsp;předpeklí vrátit sám děd Adam, aby jim předvedl, že&nbsp;ten dům je&nbsp;pořád ještě obyvatelný a&nbsp;jak!</span></p>
          <p class="chunk" data-nb-ref-number="137" data-nb-words="262" data-nb-chars="1549"><span class="idea" data-nb-ref-number="140" id="idea140" data-nb-words="262" data-nb-chars="1549">Přátelé mí&nbsp;nejmilejší, miláčkové mí&nbsp;vachrlatí, tohle bylo vždycky mým snem a&nbsp;kvůli tomu jsem ten dům vlastníma rukama kdysi vystavěl! Chtěl jsem ho&nbsp;naplnit přátelskou radostí jak měch dobrým vínem! Jsou zde tři ateliéry, jeden sklad na&nbsp;blanické rytíře, dva depozitáře na&nbsp;obrazy a&nbsp;sochy a&nbsp;pět bytů a&nbsp;všechny chodby k&nbsp;nim, jakož i&nbsp;vchody, východy a&nbsp;schodiště se&nbsp;míjejí s&nbsp;těmi sousedními, aby tam nedošlo k&nbsp;jedinému zkřížení, jedinému propojení, jedinému setkání, pokud po&nbsp;něm právě neprahnete. Ale zároveň se&nbsp;zas naprosto všechny chodby, vchody, východy a&nbsp;schodiště potkávají, protínají, ba&nbsp;i&nbsp;prostupují, kdykoliv se&nbsp;vám po&nbsp;něčem takovém jen zasteskne. Inu, jsou to&nbsp;byty tak dokonale izolované, že&nbsp;v&nbsp;každém z&nbsp;nich můžete prožít celý život s&nbsp;pocitem posledního člověka na&nbsp;zemi, ale jakmile dáte přednost opačnému extrému, můžete si&nbsp;tam pořád žít jako na&nbsp;jarmarku anebo na&nbsp;hlučném náměstí. Je&nbsp;to&nbsp;dům, co&nbsp;v&nbsp;sobě spojuje přednosti hlubokého osamění i&nbsp;veselé pospolitosti, dům pro zasmušilé introverty i&nbsp;družné kumpány, v&nbsp;němž si&nbsp;každý může být buď svou křišťálovou studánkou, anebo součástí nejrušnějšího úlu. A&nbsp;to jsem vám ještě neprozradil, že&nbsp;je&nbsp;to&nbsp;taky dům skládačka, která se&nbsp;dá&nbsp;po&nbsp;chuti dál rozšiřovat. Zatím je&nbsp;zde pět bytů, ale může jich být jednou padesát. A&nbsp;jednotlivé byty jsou zároveň tak totožné, aby se&nbsp;mohly jak kostky na&nbsp;sebe napasovat, ale zároveň tak rozmanité, aby jeden z&nbsp;vás každý měl pocit, že&nbsp;jsou mu&nbsp;šité na&nbsp;míru. A&nbsp;možná, že&nbsp;můj dům je&nbsp;z&nbsp;celého mého díla ten vůbec nejlepší majstrštyk! A&nbsp;tak vítejte v&nbsp;prostorách duše mé, přátelé!</span></p>
        </section>
        <section>
          <p class="chunk" data-nb-ref-number="138" data-nb-words="73" data-nb-chars="444"><span class="idea" data-nb-ref-number="141" id="idea141" data-nb-words="73" data-nb-chars="444">V&nbsp;pondělí, ve&nbsp;středu a&nbsp;ve čtvrtek má&nbsp;Kryštof tu&nbsp;svou školu pro zázračné děti, ale úterky a&nbsp;pátky, to&nbsp;jsou dny, jež tráví s&nbsp;dědečkem Adamem. V&nbsp;těch dnech jsou nerozlučná dvojka, couravý tandem. Bloudívají křížem krážem po&nbsp;městě a&nbsp;Kryštof dědečka (ve skutečnosti ovšem svého prapradědečka, však si&nbsp;rozumíme) zasvěcuje postupně do&nbsp;všeho, čím se&nbsp;dnešní Brno, potažmo celý současný svět, liší od&nbsp;toho, jejž Adam ráčil opustit před třiapadesáti lety.</span></p>
          <p class="chunk" data-nb-ref-number="139" data-nb-words="106" data-nb-chars="567"><span class="idea" data-nb-ref-number="142" id="idea142" data-nb-words="106" data-nb-chars="567">Jenže, varuje dědečka Kryštof, vždyť já&nbsp;vlastně vůbec nemám tušení, co&nbsp;je&nbsp;třiapadesát roků. Ale to&nbsp;je&nbsp;jistě tím, že&nbsp;člověk si&nbsp;čas světa odvozuje od&nbsp;svého vlastního času. Když je&nbsp;mi&nbsp;teď pět roků, dovedu si&nbsp;možná tak trochu představit, co&nbsp;je&nbsp;to&nbsp;deset let, tedy dva celky mýho života. Anebo si&nbsp;troufnu představit i&nbsp;dvanáct a&nbsp;půl roku, rozumí se&nbsp;dva celé a&nbsp;půlku mého života. A&nbsp;hůř než já&nbsp;je&nbsp;na&nbsp;tom už&nbsp;jen Bůh, který žije věčně, a&nbsp;tak neví vůbec nic o&nbsp;čase, protože věčnost se&nbsp;nedá porcovat, násobit nebo dělit, Bůh nerozezná vteřinu od&nbsp;hodiny nebo týden od&nbsp;padesáti let.</span></p>
          <p class="chunk" data-nb-ref-number="140" data-nb-words="32" data-nb-chars="188"><span class="idea" data-nb-ref-number="143" id="idea143" data-nb-words="32" data-nb-chars="188">Nu, ty&nbsp;máš zas svůj záchvat heideggerovštiny, myslí si&nbsp;Adam a&nbsp;přestává Kryštofovi naslouchat a&nbsp;rozhlíží se&nbsp;kolem sebe a&nbsp;šokuje ho&nbsp;to&nbsp;obrovské množství lidí, které se&nbsp;valí ulicemi v&nbsp;centru.</span></p>
          <p class="chunk" data-nb-ref-number="141" data-nb-words="32" data-nb-chars="184"><span class="idea" data-nb-ref-number="144" id="idea144" data-nb-words="32" data-nb-chars="184">Vidím, že&nbsp;jste se&nbsp;během mé&nbsp;nepřítomnosti činili! Ale Kryštof mu&nbsp;hned odpoví, že&nbsp;populační křivka už&nbsp;dávno nejde nahoru, je&nbsp;to&nbsp;nevyrovnaný růst a&nbsp;myslím, že&nbsp;teďka zrovna nebude nic moc.</span></p>
          <p class="chunk" data-nb-ref-number="142" data-nb-words="58" data-nb-chars="359"><span class="idea" data-nb-ref-number="145" id="idea145" data-nb-words="58" data-nb-chars="359">Eskalátor v&nbsp;podchodu před nádražím připomene Adamovi pohyblivé schody, co&nbsp;bývaly v&nbsp;obchodním domě ASO už&nbsp;na&nbsp;počátku čtyřicátých let. A&nbsp;když míjejí Zámečnickou ulici, vzpomene si&nbsp;zas na&nbsp;bezrukého Frantíka, tady někde míval svou firmu, sedával ve&nbsp;výkladní skříni a&nbsp;psal na&nbsp;stroji nohama, a&nbsp;když přišlo na&nbsp;věc, dokonce si&nbsp;nohama dokázal ostříhat nehty na&nbsp;nohách.</span></p>
          <p class="chunk" data-nb-ref-number="143" data-nb-words="14" data-nb-chars="70"><span class="idea" data-nb-ref-number="146" id="idea146" data-nb-words="14" data-nb-chars="70">A&nbsp;poslyš, po&nbsp;Kobližné už&nbsp;nejezdí tramvaje? ptá se&nbsp;Adam. A&nbsp;co je&nbsp;tohle?</span></p>
          <p class="chunk" data-nb-ref-number="144" data-nb-words="14" data-nb-chars="76"><span class="idea" data-nb-ref-number="147" id="idea147" data-nb-words="14" data-nb-chars="76">To&nbsp;je&nbsp;kontejner. Do&nbsp;toho se&nbsp;teď ukládá městský odpad jak sopel do&nbsp;kapesníku.</span></p>
          <p class="chunk" data-nb-ref-number="145" data-nb-words="36" data-nb-chars="225"><span class="idea" data-nb-ref-number="148" id="idea148" data-nb-words="36" data-nb-chars="225">Vidíš a&nbsp;v&nbsp;těchto místech stával takovej velkej kiosk a&nbsp;říkalo se&nbsp;mu&nbsp;Hříbek. Nahoře se&nbsp;prodávaly noviny, cigarety, pohlednice a&nbsp;vlastně všechno možný a&nbsp;dole, pod Hříbkem, byly veřejný záchodky. Pověz, kdy jste Hříbek zbourali?</span></p>
          <p class="chunk" data-nb-ref-number="146" data-nb-words="63" data-nb-chars="360"><span class="idea" data-nb-ref-number="149" id="idea149" data-nb-words="63" data-nb-chars="360">Ale protože Kryštof s&nbsp;Adamem věnují pozornost docela jiným záležitostem, nevšimnou si&nbsp;vůbec, že&nbsp;jsou už&nbsp;nějaký čas sledováni. Ale mezi náma, je&nbsp;to&nbsp;sledovačka tak obratná, že&nbsp;by&nbsp;si&nbsp;jí&nbsp;sotva všimli, i&nbsp;kdyby měli oči na&nbsp;stopkách. A&nbsp;tak jdou stále se&nbsp;svými pronásledovateli v&nbsp;patách a&nbsp;teprve na&nbsp;Mendláku se&nbsp;rozhodnou přejít ti, co&nbsp;je&nbsp;dosud jenom šmírovali, k&nbsp;akci.</span></p>
        </section>
        <section>
          <p class="chunk" data-nb-ref-number="147" data-nb-words="52" data-nb-chars="315"><span class="idea" data-nb-ref-number="150" id="idea150" data-nb-words="52" data-nb-chars="315">Adam s&nbsp;Kryštofem směřují právě ke&nbsp;stánku s&nbsp;pečivem, že&nbsp;si&nbsp;tam koupí tamější specialitu, veliké, křupavé, kulaté housky plněné povidly, když jim zkříží cestu ženština s&nbsp;oříškovýma očima. A&nbsp;v&nbsp;okamžiku, kdy se&nbsp;míjejí, pohlédne oříšková dáma Adamovi zblízka do&nbsp;očí a&nbsp;zeptá se: Tak co, řekni, chceš mě, Adame Obskočníku?</span></p>
          <p class="chunk" data-nb-ref-number="148" data-nb-words="9" data-nb-chars="66"><span class="idea" data-nb-ref-number="151" id="idea151" data-nb-words="9" data-nb-chars="66">Nejmenuju se&nbsp;Obskočník, opravuje ji&nbsp;zmatený Adam, nýbrž Obkročník.</span></p>
          <p class="chunk" data-nb-ref-number="149" data-nb-words="7" data-nb-chars="41"><span class="idea" data-nb-ref-number="152" id="idea152" data-nb-words="7" data-nb-chars="41">Nechceš, nic se&nbsp;neděje, jiní budou chtít.</span></p>
          <p class="chunk" data-nb-ref-number="150" data-nb-words="6" data-nb-chars="41"><span class="idea" data-nb-ref-number="153" id="idea153" data-nb-words="6" data-nb-chars="41">Neutíkejte, prosím, tak jsem to&nbsp;nemyslel!</span></p>
          <p class="chunk" data-nb-ref-number="151" data-nb-words="15" data-nb-chars="95"><span class="idea" data-nb-ref-number="154" id="idea154" data-nb-words="15" data-nb-chars="95">Neblbni, Adame, poděsí se&nbsp;Kryštof, přece ji&nbsp;nebudeš volat zpátky! Vždyť je&nbsp;to&nbsp;obyčejnská děvka.</span></p>
          <p class="chunk" data-nb-ref-number="152" data-nb-words="14" data-nb-chars="80"><span class="idea" data-nb-ref-number="155" id="idea155" data-nb-words="14" data-nb-chars="80">Tak obyčejnská zas nebude, brání ji&nbsp;Adam, znala mý&nbsp;jméno, totiž skorem mý&nbsp;jméno.</span></p>
          <p class="chunk" data-nb-ref-number="153" data-nb-words="22" data-nb-chars="109"><span class="idea" data-nb-ref-number="156" id="idea156" data-nb-words="22" data-nb-chars="109">Přejete si? zastaví se&nbsp;oříšková děvka a&nbsp;hledí na&nbsp;Adama. Ale už&nbsp;je&nbsp;mezi nimi refýž a&nbsp;už jsou mezi nimi koleje.</span></p>
          <p class="chunk" data-nb-ref-number="154" data-nb-words="10" data-nb-chars="65"><span class="idea" data-nb-ref-number="157" id="idea157" data-nb-words="10" data-nb-chars="65">Nikdo si&nbsp;nic nepřeje! vyštěkne Kryštof. Klidně si&nbsp;dejte vodpicha.</span></p>
          <p class="chunk" data-nb-ref-number="155" data-nb-words="69" data-nb-chars="404"><span class="idea" data-nb-ref-number="158" id="idea158" data-nb-words="69" data-nb-chars="404">Máte drzýho vnuka, konstatuje děvka a&nbsp;dál tam stojí za&nbsp;tramvajovou refýží, až&nbsp;kolem projíždí tramvaj a&nbsp;na chvilku ji&nbsp;překryje, asi tak jako bejk pokrývá krávu, a&nbsp;Kryštof z&nbsp;toho, jak Adam děvku zoufale vyhlíží, jak úporně čeká, až&nbsp;tramvaj zas přejede, Kryštof z&nbsp;toho pozná, jak strašlivě Adamovi o&nbsp;ni jde. Potřeboval bych s&nbsp;tebou mluvit, požádá Adama a&nbsp;rukama nohama naznačuje, že&nbsp;nejradši někde za&nbsp;rohem.</span></p>
          <p class="chunk" data-nb-ref-number="156" data-nb-words="15" data-nb-chars="86"><span class="idea" data-nb-ref-number="159" id="idea159" data-nb-words="15" data-nb-chars="86">Smím vás o&nbsp;něco poprosit? křičí Adam přes koleje a&nbsp;přes refýž. Počkáte tady chvilenku?</span></p>
          <p class="chunk" data-nb-ref-number="157" data-nb-words="7" data-nb-chars="47"><span class="idea" data-nb-ref-number="160" id="idea160" data-nb-words="7" data-nb-chars="47">Chvilenku počkám, odpoví oříšková děvka a&nbsp;čeká.</span></p>
          <p class="chunk" data-nb-ref-number="158" data-nb-words="16" data-nb-chars="92"><span class="idea" data-nb-ref-number="161" id="idea161" data-nb-words="16" data-nb-chars="92">Sotva dojdou za&nbsp;roh, zopakuje Kryštof: Prosím tě, Adame, copak fakt nevidíš, že&nbsp;je&nbsp;to&nbsp;děvka?</span></p>
          <p class="chunk" data-nb-ref-number="159" data-nb-words="32" data-nb-chars="172"><span class="idea" data-nb-ref-number="162" id="idea162" data-nb-words="32" data-nb-chars="172">Adam se&nbsp;dívá dolů na&nbsp;Kryštofa a&nbsp;přece jenom váhá, než řekne: Nevím, jak bych ti&nbsp;to&nbsp;vysvětlil, ale to&nbsp;je&nbsp;přesně to, co&nbsp;teď potřebuju. Třiapadesát roků jsem už&nbsp;neměl ženskou.</span></p>
          <p class="chunk" data-nb-ref-number="160" data-nb-words="58" data-nb-chars="341"><span class="idea" data-nb-ref-number="163" id="idea163" data-nb-words="58" data-nb-chars="341">Kryštof se&nbsp;dívá nahoru na&nbsp;Adama a&nbsp;taky okamžik váhá, než řekne: Neumím si&nbsp;představit, co&nbsp;je&nbsp;to&nbsp;třiapadesát roků, a&nbsp;neumím si&nbsp;představit, co&nbsp;je&nbsp;to&nbsp;mít nebo nemít ženskou, ale možná, připustí Kryštof, že&nbsp;nemít třiapadesát roků ženskou jsou táž muka jako přijít o&nbsp;první sólové cédéčko zpěvačky a&nbsp;rapperky Lauryny Hill z&nbsp;hiphopové kapely Fugges.</span></p>
          <p class="chunk" data-nb-ref-number="161" data-nb-words="12" data-nb-chars="63"><span class="idea" data-nb-ref-number="164" id="idea164" data-nb-words="12" data-nb-chars="63">Ne, ne, vrtí hlavou Adam, je&nbsp;to&nbsp;ještě horší, můj malý Kryštofe.</span></p>
          <p class="chunk" data-nb-ref-number="162" data-nb-words="47" data-nb-chars="270"><span class="idea" data-nb-ref-number="165" id="idea165" data-nb-words="47" data-nb-chars="270">A&nbsp;Kryštof se&nbsp;dál zpytavě dívá na&nbsp;Adama a&nbsp;řekne: Jasně, jenže bys měl taky uvážit, že&nbsp;tyhle ženský jsou nestydatě drahý, protože každá z&nbsp;nich navíc živí jednoho až&nbsp;dva pasáky. A&nbsp;v&nbsp;mezidobí, cos tady nebyl, Adame, přibylo na&nbsp;zemi pár těch nejohavnějších pohlavních chorob.</span></p>
          <p class="chunk" data-nb-ref-number="163" data-nb-words="8" data-nb-chars="50"><span class="idea" data-nb-ref-number="166" id="idea166" data-nb-words="8" data-nb-chars="50">A&nbsp;smím vědět, kdes posbíral tak tristní informace?</span></p>
          <p class="chunk" data-nb-ref-number="164" data-nb-words="14" data-nb-chars="79"><span class="idea" data-nb-ref-number="167" id="idea167" data-nb-words="14" data-nb-chars="79">Na&nbsp;internetu. Když tam dost dlouho surfuješ, není na&nbsp;světě nic, co&nbsp;bys nevěděl.</span></p>
          <p class="chunk" data-nb-ref-number="165" data-nb-words="16" data-nb-chars="86"><span class="idea" data-nb-ref-number="168" id="idea168" data-nb-words="16" data-nb-chars="86">Myslím, že&nbsp;budu mít na&nbsp;paměti všechny tvé internetové rady. Ale teď už&nbsp;budu muset jít.</span></p>
          <p class="chunk" data-nb-ref-number="166" data-nb-words="128" data-nb-chars="716"><span class="idea" data-nb-ref-number="169" id="idea169" data-nb-words="128" data-nb-chars="716">Kryštof si&nbsp;povzdechl a&nbsp;šel si&nbsp;taky po&nbsp;svých. Ale když už&nbsp;byl na&nbsp;rohu Pekařské ulice, ještě se&nbsp;mimoděk ohlédl a&nbsp;uviděl, jak Adama, když se&nbsp;chystal sbalit oříškovou dámu, sbalili v&nbsp;tu ránu a&nbsp;dosti surově dva maníci a&nbsp;odvlekli do&nbsp;přistaveného vozu. Kryštof propadl panice a&nbsp;pokoušel se&nbsp;rychle splašit nějaké policajty, což je&nbsp;v&nbsp;Brně obtížnější, než ulovit holýma rukama na&nbsp;Sumatře tygra. Ale když konečně nějaké našel a&nbsp;překotně jim vylíčil, jak Adam vlítl do&nbsp;pasti, v&nbsp;níž návnadou byla oříšková děvka, stalo se&nbsp;mu&nbsp;zas to, co&nbsp;se&nbsp;mu&nbsp;často stávalo, když se&nbsp;pokoušel dospělým lidem říct něco závažného a&nbsp;podstatného. Bez rozpaků ho&nbsp;poslali někam, kam se&nbsp;sic vchází malou dírkou, ale je&nbsp;tam o&nbsp;to větší pláč a&nbsp;skřípění zubů.</span></p>
        </section>
        <section>
          <p class="chunk" data-nb-ref-number="167" data-nb-words="16" data-nb-chars="89"><span class="idea" data-nb-ref-number="170" id="idea170" data-nb-words="16" data-nb-chars="89">Když ti&nbsp;dva řízci cpali Adama do&nbsp;auta, málem mu&nbsp;zlomili nebo snad vykloubili pravou ruku.</span></p>
          <p class="chunk" data-nb-ref-number="168" data-nb-words="13" data-nb-chars="77"><span class="idea" data-nb-ref-number="171" id="idea171" data-nb-words="13" data-nb-chars="77">Byli byste tak laskavi a&nbsp;dali trochu pozor, tuhle ruku budu ještě potřebovat.</span></p>
          <p class="chunk" data-nb-ref-number="169" data-nb-words="71" data-nb-chars="414"><span class="idea" data-nb-ref-number="172" id="idea172" data-nb-words="71" data-nb-chars="414">Ale neboj, už&nbsp;nebudeš, šklebil se&nbsp;jeden z&nbsp;únosců. Ale ten, co&nbsp;seděl za&nbsp;volantem, se&nbsp;prudce otočil a&nbsp;chlapa okřikl a&nbsp;Adamovi se&nbsp;omluvil. Ale Adam jen zavrtěl hlavou, že&nbsp;se&nbsp;nic neděje, protože si&nbsp;teď vlastně uvědomil, že&nbsp;tu&nbsp;ruku už&nbsp;opravdu nebude potřebovat, vždyť už&nbsp;tady vůbec nejsem jako malíř nebo sochař, ale už&nbsp;jenom jako restituent svých pozemských vzpomínek, což můžu klidně obstarat i&nbsp;jako bezrukej Frantík.</span></p>
          <p class="chunk" data-nb-ref-number="170" data-nb-words="138" data-nb-chars="835"><span class="idea" data-nb-ref-number="173" id="idea173" data-nb-words="138" data-nb-chars="835">Sotva auto proletělo několika ulicemi a&nbsp;nabylo tak dojmu, že&nbsp;už&nbsp;setřáslo případné pronásledovatele, ten, co&nbsp;seděl za&nbsp;volantem, Adama znova oslovil: Ještě jednou se&nbsp;omlouvám za&nbsp;své společníky. Jsou to&nbsp;profesionální únosci, nic víc než hrubé nástroje, v&nbsp;nichž byste se&nbsp;ušlechtilosti nedořezal. Jenže když chcete odvést perfektní práci, a&nbsp;to my&nbsp;ve&nbsp;vašem případě skutečně chtěli, musíte si&nbsp;najmout právě tyhle. A&nbsp;ještě jsem vám chtěl říct, že&nbsp;možná s&nbsp;tím, co&nbsp;se&nbsp;teď s&nbsp;vámi děje, tak docela nesouhlasíte, ale už&nbsp;brzo sám nahlédnete, že&nbsp;se&nbsp;vám dostalo výjimečné příležitosti být účasten úžasných událostí, jež bych si&nbsp;troufl nazvat svátkem Ruska, znovuvzkříšením svaté Rusi. Na&nbsp;Masarykově okruhu nás už&nbsp;čeká přistavené letadlo a&nbsp;teď už&nbsp;jde jen o&nbsp;to, aby se&nbsp;o&nbsp;vás nestrachovali vaši blízcí. Můžete jim zavolat ještě odtud, anebo až&nbsp;z&nbsp;letadla.</span></p>
          <p class="chunk" data-nb-ref-number="171" data-nb-words="71" data-nb-chars="419"><span class="idea" data-nb-ref-number="174" id="idea174" data-nb-words="71" data-nb-chars="419">Bohužel tam nemáme ještě zavedený telefon, vždyť jsme se&nbsp;sotva nastěhovali. Totiž původně tam samozřejmě byl. A&nbsp;jestli to&nbsp;nebudete považovat za&nbsp;nemístné, navrhl Adam Obkročník, tak se&nbsp;vám teď pochlubím, že&nbsp;jsem před válkou patřil v&nbsp;Brně k&nbsp;prvním, co&nbsp;už&nbsp;měli ve&nbsp;svém ateliéru telefon. Dokonce je&nbsp;to&nbsp;tak, že&nbsp;jsem si&nbsp;tenkrát sám telefonní aparát vymodeloval do&nbsp;podoby kňučící feny. A&nbsp;ptáte se, proč zrovna do&nbsp;kňučící feny?</span></p>
          <p class="chunk" data-nb-ref-number="172" data-nb-words="51" data-nb-chars="325"><span class="idea" data-nb-ref-number="175" id="idea175" data-nb-words="51" data-nb-chars="325">Ale šofér mu&nbsp;už&nbsp;zas tak moc nenaslouchal, až&nbsp;příliš zaměstnán praktickými stránkami únosu. Jen chtěl ještě vědět, jestli někdo z&nbsp;Adamových blízkých nemá třeba mobil, a&nbsp;když Adam na&nbsp;to&nbsp;reagoval nadšeným extempore o&nbsp;mobilech Alexandera Caldera, jak o&nbsp;nich slyšel od&nbsp;Šebestiána, řekl šofér: Rozhodnuto, pošleme jim tam telegram.</span></p>
          <p class="chunk" data-nb-ref-number="173" data-nb-words="141" data-nb-chars="841"><span class="idea" data-nb-ref-number="176" id="idea176" data-nb-words="141" data-nb-chars="841">Letadlo patřilo soukromé petrohradské společnosti <em>Mjednyj vsadnik</em> a&nbsp;nemělo z&nbsp;Masarykova okruhu povolený start, ale sotva Adam&nbsp;– ale už&nbsp;bez svých únosců, už&nbsp;jenom se&nbsp;šoférem&nbsp;– přeběhl z&nbsp;auta na&nbsp;palubu, rozběhlo se&nbsp;po&nbsp;závodní trati, vzlétlo a&nbsp;vyřítilo se&nbsp;do&nbsp;oblak jak lev do&nbsp;hořícího kruhu a&nbsp;Adam, který už&nbsp;ve&nbsp;svém dávném životě párkrát letěl, byl přesto zaskočen tak raubířským strojem. Na&nbsp;druhé straně ovšem musel přiznat, že&nbsp;kabina, v&nbsp;níž se&nbsp;ocitl, byla luxusně vybavena, a&nbsp;co víc, po&nbsp;celý let měl k&nbsp;dispozici cosi jako svého letového komorníka, přesně tak, toho šoféra, co&nbsp;s&nbsp;ním už&nbsp;navázal kontakt. A&nbsp;ten teď především napravil Adamovu vykloubenou ruku, tu, co&nbsp;mu&nbsp;tak zhmoždili únosci (Adam zasyčel bolestí, ale ta&nbsp;byla okamžitě zmírněna hořčičnou plackou), a&nbsp;nadále se&nbsp;pak nezapomenutelně staral o&nbsp;Adamovo pohodlí, dobrou náladu i&nbsp;stravu.</span></p>
          <p class="chunk" data-nb-ref-number="174" data-nb-words="58" data-nb-chars="385"><span class="idea" data-nb-ref-number="177" id="idea177" data-nb-words="58" data-nb-chars="385">A&nbsp;teď už&nbsp;dovolte, abych vás přivítal na&nbsp;palubě tradičním jídlem země, která vás bude v&nbsp;nejbližších dnech hostit. Načež Adamův letový komorník odběhl, aby se&nbsp;vzápětí objevil ve&nbsp;vysoké kuchařské čepici. <em>Pelmeni, sibirskoje bljudo</em>, oslovil teď Adama mlaskavou jekatěrinburskou ruštinou a&nbsp;už mu&nbsp;servíroval mastné těstoviny, plněné jakýmsi mletým masem a&nbsp;zalité ostrým a&nbsp;ohnivě rudým sosem.</span></p>
          <p class="chunk" data-nb-ref-number="175" data-nb-words="22" data-nb-chars="120"><span class="idea" data-nb-ref-number="178" id="idea178" data-nb-words="22" data-nb-chars="120">Mám tomu rozumět tak, že&nbsp;letíme na&nbsp;Sibiř? zeptal se&nbsp;Adam, jenž měl s&nbsp;tou zemí své dávné, zde dosud nezmíněné zkušenosti.</span></p>
          <p class="chunk" data-nb-ref-number="176" data-nb-words="116" data-nb-chars="726"><span class="idea" data-nb-ref-number="179" id="idea179" data-nb-words="116" data-nb-chars="726">Tam, kde přistaneme, vás čeká velká uvítací hostina pod širým nebem. Stoly jsou už&nbsp;rozestavěné, bečky přikutálené, plechy rozžhavené, tetřívci naporcovaní, jeseteři vykuchaní, telecí hlavy v&nbsp;kořeněných nálevech a&nbsp;hlavy uvítací delegace obráceny k&nbsp;obloze. Ale mezitím vezměte prosím zavděk touhle prostou stravou a&nbsp;já vám přitom prozradím aspoň drobet z&nbsp;toho, co&nbsp;byste měl vědět. A&nbsp;kuchař se&nbsp;posadil naproti Adamovi a&nbsp;sundal si&nbsp;tu&nbsp;velkou bílou čepici, tu&nbsp;kulinářskou mitru, a&nbsp;usadil ji&nbsp;na&nbsp;vedlejším sedadle, ale pořád ji&nbsp;tam přátelsky drbal za&nbsp;ušima. A&nbsp;pak už&nbsp;položil vedle Adamova talíře maličkou fotografii a&nbsp;Adam, jak se&nbsp;nad ní&nbsp;hluboce, přehluboce sklonil, málem se&nbsp;zadusil pelmeněm. Kuchař ihned vyskočil a&nbsp;bušil mu&nbsp;do&nbsp;zad.</span></p>
        </section>
        <section>
          <p class="chunk" data-nb-ref-number="177" data-nb-words="93" data-nb-chars="568"><span class="idea" data-nb-ref-number="180" id="idea180" data-nb-words="93" data-nb-chars="568">Adam tu&nbsp;fotografii samozřejmě velice dobře znal. A&nbsp;bodejť by&nbsp;ne, když ji&nbsp;v&nbsp;těch dávných, pradávných, a&nbsp;tady by&nbsp;se&nbsp;už&nbsp;hodilo říct dřevních časech míval zvětšenou a&nbsp;zarámovanou na&nbsp;zdi svého starého ateliéru. A&nbsp;kdykoliv se&nbsp;tenkrát před ní&nbsp;někdo zastavil, dostalo se&nbsp;mu&nbsp;velice neurčité odpovědi, že&nbsp;je&nbsp;to&nbsp;momentka z&nbsp;Ruska, z&nbsp;Adamovy legionářské anabáze. Nicméně momentka dost neobvyklá: stál tam na&nbsp;pozadí jakéhosi zpustlého stavení a&nbsp;jeho pravé ruky se&nbsp;přidržoval chlapec a&nbsp;levé zas děvčátko. To&nbsp;jsou děti bělogvardějského oficíra, u&nbsp;něhož jsme byli nějaký čas ubytováni.</span></p>
          <p class="chunk" data-nb-ref-number="178" data-nb-words="9" data-nb-chars="48"><span class="idea" data-nb-ref-number="181" id="idea181" data-nb-words="9" data-nb-chars="48">Aha, ale copak je&nbsp;ten chlapec tak děsivě bledej?</span></p>
          <p class="chunk" data-nb-ref-number="179" data-nb-words="46" data-nb-chars="279"><span class="idea" data-nb-ref-number="182" id="idea182" data-nb-words="46" data-nb-chars="279">Ale do&nbsp;putny, vůbec není bledej. To&nbsp;je&nbsp;jenom přeexponovaná fotka! Fotil nás tam totiž jeden takovej starej sibiřskej medvěd. No, medvěd doslova ne, ale aparát měl poprvé v&nbsp;ruce. A&nbsp;proč jsem to&nbsp;pověsil na&nbsp;zeď? Tož vzpomínka na&nbsp;tu&nbsp;anabázi. Jsemť člověk sentimentální, vzpomínkovej.</span></p>
          <p class="chunk" data-nb-ref-number="180" data-nb-words="32" data-nb-chars="211"><span class="idea" data-nb-ref-number="183" id="idea183" data-nb-words="32" data-nb-chars="211">A&nbsp;všichni tohle vysvětlení brali jako dostatečné. S&nbsp;výjimkou malíře Alfonse Muchy, kterého jen tak rohlíkem neopiješ. Zaťukal na&nbsp;fotografii ukazováčkem: Takže přece jenom je&nbsp;to&nbsp;pravda! Přece jenom se&nbsp;to&nbsp;povedlo!</span></p>
          <p class="chunk" data-nb-ref-number="181" data-nb-words="10" data-nb-chars="49"><span class="idea" data-nb-ref-number="184" id="idea184" data-nb-words="10" data-nb-chars="49">A&nbsp;co by&nbsp;jako měla být pravda? dělal Adam hlupáka.</span></p>
          <p class="chunk" data-nb-ref-number="182" data-nb-words="13" data-nb-chars="71"><span class="idea" data-nb-ref-number="185" id="idea185" data-nb-words="13" data-nb-chars="71">Jak jste to&nbsp;dokázali, Adámku? Nevěřil bych, že&nbsp;je&nbsp;to&nbsp;v&nbsp;lidských silách.</span></p>
          <p class="chunk" data-nb-ref-number="183" data-nb-words="44" data-nb-chars="261"><span class="idea" data-nb-ref-number="186" id="idea186" data-nb-words="44" data-nb-chars="261">Pokud mluvíš o&nbsp;obsazení Sibiřské magistrály, tak to&nbsp;jsme zvládli celkem hladce. Ale pokud mluvíš (dlouhá pauza a&nbsp;pak se&nbsp;Adam otočil a&nbsp;ukázal na&nbsp;bledého chlapce na&nbsp;fotografii) o&nbsp;osvobození malého careviče, museli jsme si&nbsp;vypomoci čímsi, co&nbsp;už&nbsp;je&nbsp;na&nbsp;pomezí magie.</span></p>
          <p class="chunk" data-nb-ref-number="184" data-nb-words="21" data-nb-chars="133"><span class="idea" data-nb-ref-number="187" id="idea187" data-nb-words="21" data-nb-chars="133">Ale, kamaráde, no&nbsp;tak, řekl Mucha, všechny Vermeerovy obrazy jsou na&nbsp;pomezí magie a&nbsp;Rubensovy jakbysmet. O&nbsp;Monetovi už&nbsp;vůbec nemluvě.</span></p>
          <p class="chunk" data-nb-ref-number="185" data-nb-words="230" data-nb-chars="1388"><span class="idea" data-nb-ref-number="188" id="idea188" data-nb-words="230" data-nb-chars="1388">Tak jo, kývl Adam, povím ti&nbsp;to. Všechno to&nbsp;byl tenkrát závod s&nbsp;časem, protože o&nbsp;úmyslu našich legií vysvobodit cara z&nbsp;bolševického zajetí se&nbsp;bohužel dozvěděli i&nbsp;v&nbsp;Moskvě, a&nbsp;Lenin s&nbsp;Trockým rozhodli už&nbsp;neotálet a&nbsp;vydali rozkaz k&nbsp;carově popravě. A&nbsp;popravčí četa, to&nbsp;byla pečlivě vybraná mezinárodní komunistická sebranka. Podařilo se&nbsp;nám ulovit jednoho z&nbsp;nich. Byl to&nbsp;Maďar. Jmenoval se&nbsp;Imre Nagy, a&nbsp;přestože mu&nbsp;bylo teprve čtyřiadvacet, byl už&nbsp;hnusně červivý komunistickými idejemi. Udělal jsem podle něho figurína, který mu&nbsp;doslova z&nbsp;oka vypadl, a&nbsp;poslal jim ho&nbsp;tam zas zpátky. Figurín měl jediný úkol: unést z&nbsp;domu v&nbsp;Jekatěrinburgu, kde byl car se&nbsp;svou rodinou vězněn, dědice ruského trůnu, malého Alexeje. A&nbsp;figurín o&nbsp;vlastní iniciativě přibral ještě Alexejovu sestru Marii. Ale víc už&nbsp;opravdu nebylo v&nbsp;našich silách. Za&nbsp;těchto nelítostných podmínek byl carevič důležitější než car, když už&nbsp;jsme nemohli zachránit všechny. A&nbsp;jakmile popravčí četa pochopila, co&nbsp;se&nbsp;stalo, okamžitě jim taky došlo, že&nbsp;kdyby se&nbsp;Trockij a&nbsp;Lenin dozvěděli, že&nbsp;unikl dědic trůnu, dali by&nbsp;příkaz popravit i&nbsp;popravčí četu. A&nbsp;proto si&nbsp;vymysleli verzi, že&nbsp;Alexeje a&nbsp;jeho sestru popravili zvlášť a&nbsp;jejich těla nehodili do&nbsp;šachty k&nbsp;ostatním členům carské rodiny, ale ihned je&nbsp;zpopelnili a&nbsp;popel rozptýlili po&nbsp;celé Sibiři. Mělo tím prý být symbolicky řečeno, že&nbsp;i&nbsp;budoucnost carismu je&nbsp;navždy mrtva a&nbsp;rozváta větrem.</span></p>
          <p class="chunk" data-nb-ref-number="186" data-nb-words="8" data-nb-chars="35"><span class="idea" data-nb-ref-number="189" id="idea189" data-nb-words="8" data-nb-chars="35">A&nbsp;kde je&nbsp;teď carevič a&nbsp;jeho sestra?</span></p>
          <p class="chunk" data-nb-ref-number="187" data-nb-words="70" data-nb-chars="364"><span class="idea" data-nb-ref-number="190" id="idea190" data-nb-words="70" data-nb-chars="364">Alexej a&nbsp;Marie? řekl Adam a&nbsp;usmál se&nbsp;na&nbsp;dvě bledé děti na&nbsp;zarámované fotografii na&nbsp;stěně, na&nbsp;děti, co&nbsp;se&nbsp;ho&nbsp;tam tak pevně držely za&nbsp;ruce. Možná jsou v&nbsp;Barceloně, možná v&nbsp;Limě, možná v&nbsp;Lisabonu, možná v&nbsp;New Yorku, možná v&nbsp;Kapském Městě, možná na&nbsp;Mallorce, možná v&nbsp;Sydney, možná na&nbsp;Tahiti a&nbsp;možná někde úplně jinde. Až&nbsp;nadejde jejich čas, svět se&nbsp;o&nbsp;nich znova dozví.</span></p>
          <p class="chunk" data-nb-ref-number="188" data-nb-words="12" data-nb-chars="63"><span class="idea" data-nb-ref-number="191" id="idea191" data-nb-words="12" data-nb-chars="63">Rozumím, kývl Mucha. A&nbsp;co se&nbsp;stalo s&nbsp;tím skutečným Imre Nagyem?</span></p>
          <p class="chunk" data-nb-ref-number="189" data-nb-words="67" data-nb-chars="416"><span class="idea" data-nb-ref-number="192" id="idea192" data-nb-words="67" data-nb-chars="416">Taky rychle pochopil, že&nbsp;nikdo z&nbsp;jeho soudruhů v&nbsp;popravčí četě neuvěří, že&nbsp;Alexeje a&nbsp;Marii nevysvobodil on, ale jakýsi podle něho vyrobený figurín. A&nbsp;tak dal na&nbsp;naši dobrou radu, změnil si&nbsp;identitu, vystěhoval se&nbsp;do&nbsp;Ameriky a&nbsp;tam začínal jako kolportér, ale dnes už&nbsp;prý patří k&nbsp;bostonské finanční oligarchii. Ale protože nezměnil své názory, je&nbsp;tajným sponzorem americké komunistické strany, díky němu vůbec přežívá.</span></p>
          <p class="chunk" data-nb-ref-number="190" data-nb-words="2" data-nb-chars="10"><span class="idea" data-nb-ref-number="193" id="idea193" data-nb-words="2" data-nb-chars="10">A&nbsp;figurín?</span></p>
          <p class="chunk" data-nb-ref-number="191" data-nb-words="15" data-nb-chars="84"><span class="idea" data-nb-ref-number="194" id="idea194" data-nb-words="15" data-nb-chars="84">Odjel do&nbsp;Maďarska jako Imre Nagy a&nbsp;tak tam teď žije. Komu neprospěje, tomu neublíží.</span></p>
          <p class="chunk" data-nb-ref-number="192" data-nb-words="30" data-nb-chars="160"><span class="idea" data-nb-ref-number="195" id="idea195" data-nb-words="30" data-nb-chars="160">A&nbsp;nenapadlo tě, milý Adámku, že&nbsp;figurín bude mít špatnej konec? Někdo z&nbsp;jeho soudruhů z&nbsp;popravčí čety se&nbsp;mu&nbsp;přece dřív nebo později pomstí za&nbsp;to, co&nbsp;jim vyvedl.</span></p>
          <p class="chunk" data-nb-ref-number="193" data-nb-words="47" data-nb-chars="287"><span class="idea" data-nb-ref-number="196" id="idea196" data-nb-words="47" data-nb-chars="287">Správně, usmál se&nbsp;Adam. Někdy si&nbsp;pro vlastní potěšení představuju, jak toho mého figurína budou jednou chtít popravit. Čeká je&nbsp;totiž překvapení. Je&nbsp;nepopravitelný! Budou do&nbsp;něho střílet a&nbsp;on tam bude pořád stát a&nbsp;usmívat se. Takhle, podívej se, Alfonsi! Nechtěl bych být na&nbsp;jejich místě.</span></p>
          <p class="chunk" data-nb-ref-number="194" data-nb-words="51" data-nb-chars="276"><span class="idea" data-nb-ref-number="197" id="idea197" data-nb-words="51" data-nb-chars="276">Pěkné! zasnil se&nbsp;nad tím taky Mucha a&nbsp;taky on&nbsp;napodobil úsměv figurína před popravčí četou. A&nbsp;Adam a&nbsp;Alfons tam chvíli stáli proti sobě a&nbsp;usmívali se&nbsp;na&nbsp;sebe jak idioti. Ale pak Mucha uviděl v&nbsp;rohu menší rozmalované plátno a&nbsp;rázem zapomněl na&nbsp;Imre Nagye a&nbsp;spěchal k&nbsp;miniatuře.</span></p>
          <p class="chunk" data-nb-ref-number="195" data-nb-words="4" data-nb-chars="17"><span class="idea" data-nb-ref-number="198" id="idea198" data-nb-words="4" data-nb-chars="17">A&nbsp;copak je&nbsp;tohle?</span></p>
          <p class="chunk" data-nb-ref-number="196" data-nb-words="45" data-nb-chars="319"><span class="idea" data-nb-ref-number="199" id="idea199" data-nb-words="45" data-nb-chars="319">Hledám nové možnosti enkaustiky, přiznal se&nbsp;Adam. Malířství mě&nbsp;nakonec zajímalo vždycky víc než sochařství. Víš, dělat pohyblivé figuríny, to&nbsp;je&nbsp;vlastně jen takové hračičkářství, ale (kývl k&nbsp;miniatuře) zkus vystavět na&nbsp;docela malé ploše vícerozměrný prostor jen prostřednictvím architektury stínů, to&nbsp;je&nbsp;skutečná magie.</span></p>
          <p class="chunk" data-nb-ref-number="197" data-nb-words="61" data-nb-chars="349"><span class="idea" data-nb-ref-number="200" id="idea200" data-nb-words="61" data-nb-chars="349">A&nbsp;Mucha byl téhož názoru. A&nbsp;jen pro hnidopichy, kteří bazírují na&nbsp;každém detailu, teď dodejme, že&nbsp;tento rozhovor se&nbsp;odehrával v&nbsp;Adamově ateliéru v&nbsp;Králově Poli někdy v&nbsp;květnu 1932. A&nbsp;když si&nbsp;teď Adam na&nbsp;něho vzpomněl (v pátek 14. srpna 1998 na&nbsp;palubě letadla letícího na&nbsp;Sibiř), zvolna promnul tu&nbsp;vzpomínku jazykem na&nbsp;patře a&nbsp;zajedl soustem pelmeně.</span></p>
        </section>
        <section>
          <p class="chunk" data-nb-ref-number="198" data-nb-words="27" data-nb-chars="170"><span class="idea" data-nb-ref-number="201" id="idea201" data-nb-words="27" data-nb-chars="170">Adam dojedl pelmeně, utřel si&nbsp;hedvábným ubrouskem mastnou bradu a&nbsp;navýsost pozorně se&nbsp;zahleděl na&nbsp;svého společníka. A&nbsp;koho si&nbsp;myslíte, že&nbsp;jste unesli? zeptal se&nbsp;pobaveně.</span></p>
          <p class="chunk" data-nb-ref-number="199" data-nb-words="14" data-nb-chars="92"><span class="idea" data-nb-ref-number="202" id="idea202" data-nb-words="14" data-nb-chars="92">Ale to&nbsp;víme naprosto přesně, řekl kuchař. Syna carevičova zachránce. Ta&nbsp;podoba je&nbsp;evidentní.</span></p>
          <p class="chunk" data-nb-ref-number="200" data-nb-words="14" data-nb-chars="68"><span class="idea" data-nb-ref-number="203" id="idea203" data-nb-words="14" data-nb-chars="68">Vida, usmál se&nbsp;Adam, a&nbsp;teď mi&nbsp;ještě povězte, jak jste si&nbsp;mě&nbsp;vyčíhli?</span></p>
          <p class="chunk" data-nb-ref-number="201" data-nb-words="76" data-nb-chars="439"><span class="idea" data-nb-ref-number="204" id="idea204" data-nb-words="76" data-nb-chars="439">Už&nbsp;dva roky hlídáme dům a&nbsp;ateliér vašeho otce v&nbsp;Králově Poli. A&nbsp;před několika dny jsme se&nbsp;vás dočkali. Samozřejmě jsme se&nbsp;nespoléhali jen na&nbsp;tu&nbsp;evidentní podobu z&nbsp;té prastaré fotografie. Když váš otec zachránil careviče, carevič ho&nbsp;pak požádal o&nbsp;pramínek vlasů. A&nbsp;pramínek svého záchrance si&nbsp;vsunul do&nbsp;maličkého pouzdérka s&nbsp;rodinnými relikviemi, které nosí na&nbsp;krku. A&nbsp;smím se&nbsp;vás na&nbsp;něco zeptat, pane Obkročníku? Kdy a&nbsp;jak zemřel váš otec?</span></p>
          <p class="chunk" data-nb-ref-number="202" data-nb-words="10" data-nb-chars="51"><span class="idea" data-nb-ref-number="205" id="idea205" data-nb-words="10" data-nb-chars="51">Cože? No… jako vetchý stařec. Je&nbsp;to&nbsp;už&nbsp;nějakej rok.</span></p>
          <p class="chunk" data-nb-ref-number="203" data-nb-words="18" data-nb-chars="119"><span class="idea" data-nb-ref-number="206" id="idea206" data-nb-words="18" data-nb-chars="119">Budete nám časem muset svěřit přesnější datum. Chceme za&nbsp;vašeho otce každý rok sloužit velkou pravoslavnou zádušní mši.</span></p>
          <p class="chunk" data-nb-ref-number="204" data-nb-words="15" data-nb-chars="87"><span class="idea" data-nb-ref-number="207" id="idea207" data-nb-words="15" data-nb-chars="87">Jasně, řekl Adam. Takže carevič si&nbsp;vsunul do&nbsp;pouzdérka pramínek vlasů mýho otce. A&nbsp;dál?</span></p>
          <p class="chunk" data-nb-ref-number="205" data-nb-words="17" data-nb-chars="100"><span class="idea" data-nb-ref-number="208" id="idea208" data-nb-words="17" data-nb-chars="100">Dál jsme analyzovali strukturu DNA z&nbsp;vlasů v&nbsp;pouzdérku a&nbsp;srov­nali se&nbsp;strukturou DNA z&nbsp;vašich vlasů.</span></p>
          <p class="chunk" data-nb-ref-number="206" data-nb-words="8" data-nb-chars="41"><span class="idea" data-nb-ref-number="209" id="idea209" data-nb-words="8" data-nb-chars="41">Tak moment, jak jste přišli k&nbsp;mým vlasům?</span></p>
          <p class="chunk" data-nb-ref-number="207" data-nb-words="8" data-nb-chars="56"><span class="idea" data-nb-ref-number="210" id="idea210" data-nb-words="8" data-nb-chars="56">To&nbsp;zůstane naším skromným tajemstvím, zapýřil se&nbsp;kuchař.</span></p>
          <p class="chunk" data-nb-ref-number="208" data-nb-words="3" data-nb-chars="10"><span class="idea" data-nb-ref-number="211" id="idea211" data-nb-words="3" data-nb-chars="10">Ven s&nbsp;tím!</span></p>
          <p class="chunk" data-nb-ref-number="209" data-nb-words="16" data-nb-chars="80"><span class="idea" data-nb-ref-number="212" id="idea212" data-nb-words="16" data-nb-chars="80">Ale budete se&nbsp;asi zlobit. Totiž… nabídli jsme tomu chlapci, co&nbsp;tam s&nbsp;vámi žije&nbsp;–</span></p>
          <p class="chunk" data-nb-ref-number="210" data-nb-words="2" data-nb-chars="17"><span class="idea" data-nb-ref-number="213" id="idea213" data-nb-words="2" data-nb-chars="17">Cože, Kryštofovi?</span></p>
          <p class="chunk" data-nb-ref-number="211" data-nb-words="15" data-nb-chars="108"><span class="idea" data-nb-ref-number="214" id="idea214" data-nb-words="15" data-nb-chars="108">Nabídli jsme Kryštofovi nový japonský přehrávač minidisků SW9MD, když vám ve&nbsp;spánku ustřihne pramínek vlasů.</span></p>
          <p class="chunk" data-nb-ref-number="212" data-nb-words="69" data-nb-chars="384"><span class="idea" data-nb-ref-number="215" id="idea215" data-nb-words="69" data-nb-chars="384">Takže tak je&nbsp;to! Vy&nbsp;Rusové jste měli vždycky mrzkou povahu! Zrovna včera se&nbsp;od&nbsp;Šebestiána dozvím, že&nbsp;jste nás před třiceti lety přepadli v&nbsp;noci s&nbsp;tankama, a&nbsp;teď zas tohle! Nemám slov! Připravte mi&nbsp;padák! Myslím, že&nbsp;vystoupím… Ale sotva to&nbsp;Adam vyslovil, okamžitě mu&nbsp;došlo, že&nbsp;se&nbsp;teď ošklivě prořekl, a&nbsp;pokusil se&nbsp;to&nbsp;rychle zamluvit: O&nbsp;čem jsme to? Tak jo, jaký byl výsledek porovnání?</span></p>
          <p class="chunk" data-nb-ref-number="213" data-nb-words="75" data-nb-chars="450"><span class="idea" data-nb-ref-number="216" id="idea216" data-nb-words="75" data-nb-chars="450">Trochu zvláštní, ošívá se&nbsp;kuchař. Ty&nbsp;DNA jsou naprosto totožné. Jako byste vy&nbsp;sám byl přímo tím Adamem Obkročníkem, co&nbsp;před osmdesáti lety zachránil Alexeje! Ale to&nbsp;bude tím, že&nbsp;nevíme ještě zdaleka všechno o&nbsp;strukturách DNA, a&nbsp;tak musíme občas počítat s&nbsp;nějakým překvapením. I&nbsp;když vaše DNA je&nbsp;totožná s&nbsp;DNA Adama Obkročníka, jste samozřejmě jeho syn. A&nbsp;na Sibiři vás čeká Alexejův syn Anton Alexejevič. Syn zachránce se&nbsp;setká se&nbsp;synem zachráněného!</span></p>
          <p class="chunk" data-nb-ref-number="214" data-nb-words="6" data-nb-chars="25"><span class="idea" data-nb-ref-number="217" id="idea217" data-nb-words="6" data-nb-chars="25">A&nbsp;co se&nbsp;stalo s&nbsp;Alexejem?</span></p>
          <p class="chunk" data-nb-ref-number="215" data-nb-words="16" data-nb-chars="116"><span class="idea" data-nb-ref-number="218" id="idea218" data-nb-words="16" data-nb-chars="116">Pokojně zemřel v&nbsp;kmetském věku. Aniž ovšem zapomněl vysedět, abych tak řekl, carevičské vajíčko, příslušného Antona.</span></p>
          <p class="chunk" data-nb-ref-number="216" data-nb-words="9" data-nb-chars="53"><span class="idea" data-nb-ref-number="219" id="idea219" data-nb-words="9" data-nb-chars="53">A&nbsp;kdy bude Anton Alexejevič instalován na&nbsp;ruský trůn?</span></p>
          <p class="chunk" data-nb-ref-number="217" data-nb-words="7" data-nb-chars="29"><span class="idea" data-nb-ref-number="220" id="idea220" data-nb-words="7" data-nb-chars="29">Ne&nbsp;dřív, než se&nbsp;setká s&nbsp;vámi.</span></p>
          <p class="chunk" data-nb-ref-number="218" data-nb-words="7" data-nb-chars="42"><span class="idea" data-nb-ref-number="221" id="idea221" data-nb-words="7" data-nb-chars="42">A&nbsp;což, taky jste prověřili jeho totožnost?</span></p>
          <p class="chunk" data-nb-ref-number="219" data-nb-words="34" data-nb-chars="222"><span class="idea" data-nb-ref-number="222" id="idea222" data-nb-words="34" data-nb-chars="222">Jak jinak. Matička Rus je&nbsp;naprcaná bělice a&nbsp;má břicho plné lžicarů. Před měsícem, pokračoval kuchař, v&nbsp;pátek 17. července, byly konečně v&nbsp;Petrohradě slavnostně pohřbeny ostatky zavražděného cara. A&nbsp;tak nastal čas carevičů…</span></p>
        </section>
        <section>
          <p class="chunk" data-nb-ref-number="220" data-nb-words="19" data-nb-chars="133"><strong><span class="idea" data-nb-ref-number="223" id="idea223" data-nb-words="6" data-nb-chars="41">Něnastnyj děň potuch, něnastnoj noči mgla<br></span>
<span class="idea" data-nb-ref-number="224" id="idea224" data-nb-words="5" data-nb-chars="35">Po&nbsp;něbu stěletsa oděždoju svincovoj<br></span>
<span class="idea" data-nb-ref-number="225" id="idea225" data-nb-words="5" data-nb-chars="36">Kak prividěnije, za&nbsp;roščeju sosnovoj<br></span>
<span class="idea" data-nb-ref-number="226" id="idea226" data-nb-words="3" data-nb-chars="21">Luna tumanaja vzašla…</span></strong></p>
        </section>
        <section>
          <p class="chunk" data-nb-ref-number="221" data-nb-words="54" data-nb-chars="332"><span class="idea" data-nb-ref-number="227" id="idea227" data-nb-words="54" data-nb-chars="332">Adam se&nbsp;zahleděl z&nbsp;okýnka letadla. Ale neviděl nic než nadupané sloje mraků, které mu&nbsp;připomněly hromady polštářů navršené po&nbsp;celém lůžku v&nbsp;ložnici jeho matky Laury, když ji&nbsp;tam jednou, sedmiletý, zastihl ve&nbsp;velice choulostivé situaci. Bože můj, zaúpěl Adam, jak ještě dlouho za&nbsp;hrobem mě&nbsp;bude tahle raná vzpomínka z&nbsp;dětství týrat?!</span></p>
          <p class="chunk" data-nb-ref-number="222" data-nb-words="4" data-nb-chars="25"><span class="idea" data-nb-ref-number="228" id="idea228" data-nb-words="4" data-nb-chars="25">Prosím? zeptal se&nbsp;kuchař.</span></p>
          <p class="chunk" data-nb-ref-number="223" data-nb-words="156" data-nb-chars="958"><span class="idea" data-nb-ref-number="229" id="idea229" data-nb-words="156" data-nb-chars="958">Šebestián stál v&nbsp;úzkostné hrůze před bílým, neposkvrněným plátnem, zažívaje už&nbsp;zase ten děsivý pocit, že&nbsp;se&nbsp;ho&nbsp;nedokáže dotknout štětcem, a&nbsp;to navíc ještě umocněno poznáním, že&nbsp;je&nbsp;nejspíš už&nbsp;poslední na&nbsp;světě, kdo ještě takhle idiotsky načíná obraz! Takto stávali před svými plátny jeho otec i&nbsp;jeho děd, ti&nbsp;nesmírně výkonní Obkročníci jak na&nbsp;plátnech obrazů, tak na&nbsp;plátnech prostěradel! To&nbsp;strašlivé vědomí rodové posloupnosti: vzadu se&nbsp;tyčil obrovský talent dědy Adama, hned pod ním se&nbsp;krčil o&nbsp;půl talentu menší Šebestiánův otec Racek a&nbsp;pod ním zas o&nbsp;dalšího půl talentu menší Šebestián! A&nbsp;na Šebestiánova syna, televizního scenáristu, zůstal už&nbsp;z&nbsp;rodové hřivny akorát králičí bobek. Šebestián opustil plátno a&nbsp;šel k&nbsp;oknu a&nbsp;díval se&nbsp;zamyšleně do&nbsp;zahrady za&nbsp;domem a&nbsp;napřed vůbec nevnímal, co&nbsp;se&nbsp;tam děje, ponořen stále ještě do&nbsp;svého duchovního martyria. Ale pak uviděl dva jezdce, kteří kroužili po&nbsp;zahradě. A&nbsp;nebylo nejmenších pochyb: Miloš a&nbsp;Zlatovláska!</span></p>
        </section>
        <section>
          <p class="chunk" data-nb-ref-number="224" data-nb-words="107" data-nb-chars="636"><span class="idea" data-nb-ref-number="230" id="idea230" data-nb-words="107" data-nb-chars="636">Ale tady je&nbsp;třeba cosi na&nbsp;vysvětlenou doplnit. A&nbsp;vraťme se&nbsp;za&nbsp;tím účelem o&nbsp;několik týdnů nazpátek, do&nbsp;onoho dne, kdy je&nbsp;děd Adam poprvé seznámil se&nbsp;svým svatováclavským vojskem. Když se&nbsp;pak pokusili dostat zas blanické rytíře zpátky do&nbsp;jejich půdního tezauru, zjistili, že&nbsp;už&nbsp;to&nbsp;docela dobře nejde. Dva jezdci jim stále přebývali. Všichni to&nbsp;důvěrně známe: jednou vybalený kufr se&nbsp;pak už&nbsp;nikdy nedá zpátky nabalit! A&nbsp;tu udělal Adam něco překvapivého: z&nbsp;těch dvou koní prostě sundal jejich jezdce a&nbsp;ty dva opěšalé rytíře celkem bez obtíží zasunul pod nohy uskladněného svatováclavského vojska a&nbsp;dva koně bez jezdců vyvedl zas do&nbsp;zahrady.</span></p>
          <p class="chunk" data-nb-ref-number="225" data-nb-words="17" data-nb-chars="94"><span class="idea" data-nb-ref-number="231" id="idea231" data-nb-words="17" data-nb-chars="94">David na&nbsp;to&nbsp;hleděl s&nbsp;otevřenou hubou: To&nbsp;znamená, že&nbsp;ty&nbsp;koně lze použít nezávisle na&nbsp;jezdcích?</span></p>
          <p class="chunk" data-nb-ref-number="226" data-nb-words="47" data-nb-chars="297"><span class="idea" data-nb-ref-number="232" id="idea232" data-nb-words="47" data-nb-chars="297">Přesně tak. Hybný a&nbsp;ovládací mechanismus je&nbsp;jak v&nbsp;těch jezdcích, tak i&nbsp;koních. Ale zatímco vevnitř každého jezdce jsou klasické soubory ovládacích prvků jako třeba v&nbsp;kabině jeřábu, koně jsou ovladatelní prostými stisky kolen, pouhými doteky na&nbsp;šíji, ale i&nbsp;jemnými údery podpatků do&nbsp;koňských břich.</span></p>
          <p class="chunk" data-nb-ref-number="227" data-nb-words="20" data-nb-chars="136"><span class="idea" data-nb-ref-number="233" id="idea233" data-nb-words="20" data-nb-chars="136">Máme teď vlastně, když budeme chtít, nádherné stádo mustangů, zaradoval se&nbsp;Kryštof. Když budeme chtít, vyhodíme ze&nbsp;sedla všechny rytíře!</span></p>
          <p class="chunk" data-nb-ref-number="228" data-nb-words="26" data-nb-chars="164"><span class="idea" data-nb-ref-number="234" id="idea234" data-nb-words="26" data-nb-chars="164">Jen žádný kvalt, mládenče! Pro začátek bych doporučoval spokojit se&nbsp;s&nbsp;těmito dvěma plnokrevníky. Až&nbsp;se&nbsp;naučíte s&nbsp;nimi jezdit, dostane každý svého koně, slíbil Adam.</span></p>
          <p class="chunk" data-nb-ref-number="229" data-nb-words="95" data-nb-chars="558"><span class="idea" data-nb-ref-number="235" id="idea235" data-nb-words="95" data-nb-chars="558">A&nbsp;hned po&nbsp;Kryštofovi se&nbsp;koňmi nejvíc nadchl Miloš. Poté co&nbsp;prakticky ze&nbsp;dne na&nbsp;den přestal být řidičem kamionu a&nbsp;z&nbsp;noci na&nbsp;noc i&nbsp;závozníkem a&nbsp;ujal se&nbsp;administrativy v&nbsp;Buově Buově provozu, začal také pravidelně jezdit na&nbsp;jednom z&nbsp;těch koní. A&nbsp;toho druhého by&nbsp;si&nbsp;nejraději osedlal Kryštof. Ale Zlatovláska mu&nbsp;okamžitě zakázala veškeré jízdy, protože v&nbsp;tom čase byly zrovna noviny plné nehezkých zpráv o&nbsp;úrazech pádem z&nbsp;koní, a&nbsp;zvláště pak dětských úrazech, následku to&nbsp;neblahé módy: místo do&nbsp;hodin houslí posílali teď rodiče své ratolesti do&nbsp;jezdeckých oddílů.</span></p>
          <p class="chunk" data-nb-ref-number="230" data-nb-words="42" data-nb-chars="251"><span class="idea" data-nb-ref-number="236" id="idea236" data-nb-words="42" data-nb-chars="251">Přesvědčím vás, že&nbsp;na&nbsp;Adamových ocelových ořích to&nbsp;vůbec není nebezpečné, nabízel se&nbsp;Miloš tak dlouho, až&nbsp;jednoho podvečera vysadil Zlatovlásku do&nbsp;sedla. A&nbsp;to byl právě ten podvečer, jejž jsme už&nbsp;zmínili. A&nbsp;tak jsme zas zpátky tam, odkud jsme odběhli.</span></p>
        </section>
        <section>
          <p class="chunk" data-nb-ref-number="231" data-nb-words="143" data-nb-chars="894"><span class="idea" data-nb-ref-number="237" id="idea237" data-nb-words="143" data-nb-chars="894">Šebestián opustil plátno, šel k&nbsp;oknu do&nbsp;zahrady a&nbsp;uviděl tam dva jezdce a&nbsp;nebylo nejmenších pochyb, že&nbsp;to&nbsp;jsou Miloš a&nbsp;Zlatovláska. A&nbsp;všimněme si&nbsp;hned na&nbsp;začátku těch krasojízd, že&nbsp;tomu Zlatovláska velice rychle přišla na&nbsp;chuť. A&nbsp;přitom už&nbsp;na&nbsp;první pohled (ano, na&nbsp;první pohled ze&nbsp;Šebestiánova ateliérového okna) bylo zřejmé, že&nbsp;jezdit tou obrovskou Adamovou zahradou plnou nejrozmanitějšího stromoví není vůbec nic snadného. A&nbsp;přece Miloš se&nbsp;Zlatovláskou vytáčeli na&nbsp;těch koních nádherné ležaté osmičky, symboly věčnosti, ale i&nbsp;spirálovité kroužky kolem košatých jabloní a&nbsp;nejrůznější vlnky i&nbsp;meandry keři rybízu a&nbsp;angreštu a&nbsp;Šebestián na&nbsp;to&nbsp;hleděl s&nbsp;čím dál větším potěšením (vždyť s&nbsp;jakou jistotou projížděli mezi habry, obtáčeli platany, těsně míjeli duby a&nbsp;tančili kolem lip a&nbsp;kaštanů!), a&nbsp;úplně tak zapomněl na&nbsp;své bílé plátno i&nbsp;prohlubující se&nbsp;krizi výtvarného umění na&nbsp;konci tisíciletí.</span></p>
          <p class="chunk" data-nb-ref-number="232" data-nb-words="69" data-nb-chars="433"><span class="idea" data-nb-ref-number="238" id="idea238" data-nb-words="69" data-nb-chars="433">Ale bylo tady ještě cosi, co&nbsp;přivádělo Šebestiána do&nbsp;náhlého vytržení. Totiž v&nbsp;těch pohybech jezdců bylo zároveň něco znepokojivého, a&nbsp;dá se&nbsp;říct, že&nbsp;i&nbsp;povědomého, až&nbsp;na&nbsp;to, že&nbsp;to&nbsp;zrovna teď nedokázal pojmenovat. Ty&nbsp;zvláštní, živé ornamenty, ztrácející se&nbsp;chvílemi pod listovím, ale hned se&nbsp;zas někde vynořující, to&nbsp;krajkoví těch dvou stále se&nbsp;navzájem dotýkajících pohybů! Šebestiánovi to&nbsp;prostě cosi připomínalo. Ale co? Copak asi?</span></p>
          <p class="chunk" data-nb-ref-number="233" data-nb-words="61" data-nb-chars="359"><span class="idea" data-nb-ref-number="239" id="idea239" data-nb-words="61" data-nb-chars="359">A&nbsp;vtom se&nbsp;nečekaně vrátil Kryštof. Byl na&nbsp;mrtvici z&nbsp;toho, co&nbsp;právě zažil (aspoň si&nbsp;myslel, že&nbsp;je&nbsp;z&nbsp;toho na&nbsp;mrtvici, a&nbsp;představoval si&nbsp;hned sám sebe ochrnutého jak dědeček Kondor a&nbsp;v&nbsp;maličkém invalidním křesle). Ale protože David byl kamionem zas někde v&nbsp;Itálii, nezbylo Kryštofovi, než rozběhnout se&nbsp;po&nbsp;schodech do&nbsp;ateliéru a&nbsp;vysypat tam všechno Šebestiánovi.</span></p>
          <p class="chunk" data-nb-ref-number="234" data-nb-words="30" data-nb-chars="176"><span class="idea" data-nb-ref-number="240" id="idea240" data-nb-words="30" data-nb-chars="176">Tomu vůbec nerozumím, vzpěčoval se&nbsp;Šebestián, proč by&nbsp;měli unášet Adama? Vždyť Adam je&nbsp;už&nbsp;třiapadesát roků mrtvej a&nbsp;to, co&nbsp;se&nbsp;nám tady pohybuje, je&nbsp;jen jeho metafyzická slupka.</span></p>
          <p class="chunk" data-nb-ref-number="235" data-nb-words="15" data-nb-chars="85"><span class="idea" data-nb-ref-number="241" id="idea241" data-nb-words="15" data-nb-chars="85">Kryštof mlčel a&nbsp;díval se&nbsp;nešťastně. Bylo jasné, že&nbsp;se&nbsp;cítí vinen, že&nbsp;Adama neuhlídal.</span></p>
          <p class="chunk" data-nb-ref-number="236" data-nb-words="25" data-nb-chars="151"><span class="idea" data-nb-ref-number="242" id="idea242" data-nb-words="25" data-nb-chars="151">Kryštofe, řekl Šebestián, ty&nbsp;přece za&nbsp;nic nemůžeš. Buď tak hodnej a&nbsp;neber prosím starosti světa na&nbsp;svá dětská bedra. Svoláme rodinnou poradu a&nbsp;uvidíme.</span></p>
          <p class="chunk" data-nb-ref-number="237" data-nb-words="100" data-nb-chars="635"><span class="idea" data-nb-ref-number="243" id="idea243" data-nb-words="100" data-nb-chars="635">Ale sotva to&nbsp;dořekl, v&nbsp;tu chvíli (i pohleďme, jak záhadně fungují pochody lidské mysli) Šebestiánovi došlo, co&nbsp;znamenají ty&nbsp;ornamentální pohyby jezdců v&nbsp;zahradě! A&nbsp;takový byl zajisté Milošův záměr, i&nbsp;když Zlatovláska v&nbsp;tom lítala nevinně! Zlatovláska byla totiž (což věděli všichni široko daleko) ztělesněním věrnosti a&nbsp;nevinnosti! Nebylo v&nbsp;světě věrnější ženy! Ale Šebestián zrovna tak věděl, že&nbsp;krajkoví těch parádních jízd po&nbsp;zahradě tvoří pavučinu, v&nbsp;níž skončí i&nbsp;Zlatovlásčina věrnost a&nbsp;nevinnost! Tak je&nbsp;to, aniž to&nbsp;Zlatovláska tušila, pěla už&nbsp;s&nbsp;Milošem milostné duo a&nbsp;jízda zahradou byla jen krasopisným záznamem té&nbsp;písně lásky!</span></p>
          <p class="chunk" data-nb-ref-number="238" data-nb-words="21" data-nb-chars="117"><span class="idea" data-nb-ref-number="244" id="idea244" data-nb-words="21" data-nb-chars="117">Za&nbsp;hory, za&nbsp;doly, ať&nbsp;jsi, Davide, kdekoliv, teď bys měl otočit ka­mion a&nbsp;uhánět zpátky, dřív než ti&nbsp;narostou parohy!!</span></p>
          <p class="chunk" data-nb-ref-number="239" data-nb-words="7" data-nb-chars="42"><span class="idea" data-nb-ref-number="245" id="idea245" data-nb-words="7" data-nb-chars="42">A&nbsp;pak už&nbsp;Šebestián svolal rodinnou poradu.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./nocni_tango_009.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>